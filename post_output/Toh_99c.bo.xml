<?xml version='1.0' encoding='utf-8'?>
<text>
  <p id="1">
    <s id="1:1">དེ་ནས་ཚེ་དང་ལྡན་པ་མཽད་གལ་གྱི་བུ་ཆེན་པོས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="2">
    <s id="2:1">འདི་ལྟར་དེ་བཞིན་གཤེགས་པས་སེམས་ཅན་རྣམས་ཀྱི་ལས་ཀྱི་རྣམ་པར་སྨིན་པ་མཁྱེན་པ་ཡང་དག་པ་ཇི་ལྟ་བ་བཞིན་རབ་ཏུ་མཁྱེན་པ་ནས། </s>
  </p>
  <p id="3">
    <s id="3:1">བཅོམ་ལྡན་འདས་རྫུ་འཕྲུལ་ཆེན་པོའི་བར་དང་། བཅོམ་ལྡན་འདས་གཟི་བརྗིད་ཆེན་པོའི་བར་དག་ངོ་མཚར་ཆེ་ལགས་སོ། །</s>
    <s id="3:2">བཅོམ་ལྡན་འདས་ཕྲིན་ལས་ཀྱི་རྣམ་པར་སྨིན་པ་གང་གིས་བཅོམ་ལྡན་འདས་གནས་མཁྱེན་པ་གྲུབ་ལགས། </s>
    <s id="3:3">བཅོམ་ལྡན་འདས་སེམས་ཅན་ཐམས་ཅད་ལ་ཐུགས་བརྩེ་བར་དགོངས་ཏེ་</s>
  </p>
  <p id="4">
    <s id="4:1">ལུང་བསྟན་དུ་གསོལ། </s>
  </p>
  <p id="5">
    <s id="5:1">ཇི་ལྟར་བཅོམ་ལྡན་འདས་ཀྱིས་ལུང་བསྟན་པ་ཐོས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་སྤྱད་པ་སྤྱོད་པ་ན། </s>
  </p>
  <p id="6">
    <s id="6:1">རབ་ཏུ་དགའ་ཞིང་དགའ་བ་དང་། ཡིད་བདེ་བ་སྐྱེས་པས་སྤྱད་པ་སྤྱོད་པར་འགྱུར་ལགས་སོ། །</s>
    <s id="6:2">དེ་སྐད་ཅེས་གསོལ་བ་དང་། </s>
    <s id="6:3">བཅོམ་ལྡན་འདས་ཀྱིས་ཚེ་དང་ལྡན་པ་མཽད་གལ་གྱི་བུ་ཆེན་པོ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="7">
    <s id="7:1">མཽད་གལ་གྱི་བུ་ལེགས་སོ་ལེགས་སོ། །</s>
  </p>
  <p id="8">
    <s id="8:1">མཽད་<ref folio="F.132.a"/>གལ་གྱི་བུ་ཁྱོད་གང་དེ་བཞིན་གཤེགས་པ་ལ་དོན་འདི་ཡོངས་སུ་ཞུ་བར་སེམས་པ་ནི། མཽད་གལ་གྱི་བུ་ཁྱོད་སྐྱེ་བོ་མང་པོ་ལ་ཕན་པ་དང་། སྐྱེ་བོ་མང་པོ་ལ་བདེ་བ་དང་། འཇིག་རྟེན་ལ་སྙིང་བརྩེ་བ་དང་། སྐྱེ་བོའི་ཚོགས་མང་པོའི་དོན་དང་ཕན་པ་དང་བདེ་བའི་ཕྱིར་ཞུགས་ཏེ</s>
  </p>
  <p id="9">
    <s id="9:1">ཁྱོད་དེ་བཞིན་གཤེགས་པ་ལ་དོན་འདི་ཡོངས་སུ་ཞུ་བར་སེམས་པ་ནི། ལེགས་སོ། །</s>
  </p>
  <p id="10">
    <s id="10:1">མཽད་གལ་གྱི་བུ་དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་ཟུང་ཤིག་དང་ངས་བཤད་དོ། །</s>
  </p>
  <p id="11">
    <s id="11:1">ཚེ་དང་ལྡན་པ་མཽད་གལ་གྱི་བུ་ཆེན་པོས་བཅོམ་ལྡན་འདས་ལ་ལེགས་སོ་ཞེས་གསོལ་ཏེ། </s>
  </p>
  <p id="12">
    <s id="12:1">བཅོམ་ལྡན་འདས་ཀྱི་ལྟར་ཉན་པ་དང་། བཅོམ་ལྡན་འདས་ཀྱིས་དེ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="13">
    <s id="13:1">མཽད་གལ་གྱི་བུ་ང་གནས་ཤེས་པར་བྱ་བའི་དོན་དུ་འདས་པའི་དུས་ཀྱི་བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ། དེ་བཞིན་གཤེགས་པ་དཔག་ཏུ་མེད་པ་དག་ལ་བསྙེན་བཀུར་བྱས་ཏེ་</s>
  </p>
  <p id="14">
    <s id="14:1">ཡོངས་སུ་ཞུས་སོ། །</s>
  </p>
  <p id="15">
    <s id="15:1">དགེ་བའི་རྩ་བ་བསྐྱེད་པ་དེ་དག་གི་རྣམ་གྲངས་དེས་ན་མཽད་གལ་གྱི་བུ་ཁྱོད་ཀྱིས་འདི་ལྟར་རིག་པར་བྱ་སྟེ། </s>
  </p>
  <p id="16">
    <s id="16:1">མཽད་གལ་གྱི་བུ་སྔོན་བྱུང་བ་འདས་པའི་དུས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མེ་ཏོག་འཛིན་ཅེས་བྱ་བ་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བ། ཁ་ལོ་སྒྱུར་བ། བླ་ན་</s>
  </p>
  <p id="17">
    <s id="17:1">མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་འཇིག་རྟེན་དུ་བྱུང་སྟེ</s>
  </p>
  <p id="18">
    <s id="18:1">དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མེ་ཏོག་འཛིན་དེའི་ཉན་ཐོས་ཀྱི་དགེ་འདུན་བྱེ་བ་ཕྲག་དགུ་བཅུ་རྩ་དྲུག་བྱུང་ངོ་། །</s>
  </p>
  <p id="19">
    <s id="19:1">དེའི་ཚེ་བྲམ་ཟེ་ཨུད་པ་ལའི་མིག་ཅེས་བྱ་བ་ཤིང་སཱ་ལ་ཆེན་པོ་ལྟ་བུ་ཞིག་ཀྱང་བྱུང་སྟེ། </s>
  </p>
  <p id="20">
    <s id="20:1">དེ་བཅོམ་ལྡན་འདས་དེ་བཞིན་གཤེགས་པ་མེ་ཏོག་འཛིན་ཉན་ཐོས་ཀྱི་དགེ་འདུན་དང་བཅས་པ་དེ་ལ་གཙུག་ལག་ཁང་དབུལ་བ་ཕུལ་ནས་</s>
  </p>
  <p id="21">
    <s id="21:1">སྨོན་ལམ་བཏབ་པ། </s>
    <s id="21:2">བདག་གིས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པའི་གནས་བགྱིས་པའི་དགེ་བའི་རྩ་བ་འདིས། བཅོམ་ལྡན་འདས་བདག་གནས་ཤེས་པ་ཐོབ་པར་གྱུར་ཅིག །</s>
  </p>
  <p id="22">
    <s id="22:1">དེ་ནས་དེ་བཞིན་གཤེགས་པ་མེ་ཏོག་འཛིན་པ་དེས་ང་ལ་ལེགས་སོ་ཞེས་བྱ་བ་རྗེས་སུ་གནང་སྟེ། </s>
  </p>
  <p id="23">
    <s id="23:1">ཨུད་པ་ལའི་མིག་ལེགས་སོ་ལེགས་སོ། །</s>
  </p>
  <p id="24">
    <s id="24:1">དགེ་བའི་རྩ་བ་འདིས་ཨུད་པ་ལའི་མིག་ཁྱོད་<ref folio="F.132.b"/>མ་འོངས་པའི་དུས་ན། </s>
  </p>
  <p id="25">
    <s id="25:1">གནས་ཤེས་པ་འཐོབ་པར་འགྱུར་རོ། །</s>
  </p>
  <p id="26">
    <s id="26:1">དགེ་བའི་རྩ་བ་དེས་ང་གནས་ཤེས་པ་ཐོབ་བོ། །</s>
    <s id="26:2">དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་གསུངས་སོ། །</s>
  </p>
  <p id="27">
    <s id="27:1">བསམ་གཏན་པ་ཡི་གནས་བྱས་ཤིང་། །གཙུག་ལག་ཁང་ནི་ཕུལ་བ་ཡི། །དགེ་བའི་རྩ་བ་དེ་ཡིས་ན། །</s>
  </p>
  <p id="28">
    <s id="28:1">ངས་ནི་གནས་ཀྱི་ཤེས་པ་བསྒྲུབས། །</s>
  </p>
  <p id="29">
    <s id="29:1">ངས་དགེ་བའི་རྩ་བ་དེ་བསྐྱེད་ནས། </s>
  </p>
  <p id="30">
    <s id="30:1">འདི་ལྟར་སེམས་བསྐྱེད་དེ་</s>
    <s id="30:2">སེམས་ཅན་གང་དག་ཕྱོགས་བཅུའི་འཇིག་རྟེན་ན་གནས་ཤེས་པ་དང་ཡང་དག་པར་ལྡན་པའི་དགེ་བའི་རྩ་བ་མངོན་པར་འདུ་བྱེད་པ་དེ་དག་ཐམས་ཅད་ཀྱི་བསོད་ནམས་ལ་རྗེས་སུ་ཡི་རང་སྟེ་ངས་རྗེས་སུ་ཡི་རང་བའི་བསོད་ནམས་དེ་ཡང་</s>
    <s id="30:3">བླ་ན་</s>
  </p>
  <p id="31">
    <s id="31:1">མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་སོ། །</s>
  </p>
  <p id="32">
    <s id="32:1">དགེ་བའི་རྩ་བ་དེས་ང་གནས་ཤེས་པ་དང་། ཀུན་འབྱུང་བ་ཤེས་པ་འགྲུབ་བོ། །</s>
  </p>
  <p id="33">
    <s id="33:1">དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་གསུངས་སོ། །</s>
  </p>
  <p id="34">
    <s id="34:1">གནས་ནི་ཤེས་པར་བྱ་བའི་ཕྱིར། །གང་དག་གཡེལ་བ་མེད་སྤྱོད་པ། །དེ་ཡི་སྤྱོད་ལ་རྗེས་ཡི་རང་། །ངའི་སེམས་རྣམ་པར་མ་གཡོས་ཤིང་། །དགེ་ལ་རྗེས་སུ་ཡི་རང་སྟེ། །</s>
  </p>
  <p id="35">
    <s id="35:1">མི་དབང་དེ་ཡི་སྤྱོད་པ་ལ། །བསམ་པས་རྗེས་སུ་ཡི་རང་ནས། །</s>
  </p>
  <p id="36">
    <s id="36:1">ངས་ནི་དེ་ལྟར་ཀུན་འབྱུང་གྲུབ། །</s>
  </p>
  <p id="37">
    <s id="37:1">ང་རྟག་པར་རྒྱུན་དུ་ཁམས་གསུམ་ལ་མ་ཆགས་པའི་ཡིད་ཀྱིས་དགེ་བའི་རྩ་བ་མངོན་པར་འདུས་བྱས་པ་དེ་དག་ལ་རྗེས་སུ་ཡི་རང་སྟེ། </s>
  </p>
  <p id="38">
    <s id="38:1">དེ་དག་གི་རྣམ་པར་སྨིན་པ་ལ་ཐེ་ཙོམ་མེད་པའི་དགེ་བའི་རྩ་བ་དེས་ང་གནས་ཤེས་པ་འགོག་པ་ཤེས་པ་ཐུགས་སུ་ཆུད་དོ། །</s>
  </p>
  <p id="39">
    <s id="39:1">ལམ་དེ་ཡང་བརྩོན་འགྲུས་བརྩམས་པས་ཐུགས་སུ་ཆུད་ཀྱི་ལེ་ལོས་ནི་མ་ཡིན་ཏེ། </s>
  </p>
  <p id="40">
    <s id="40:1">དགེ་བའི་རྩ་བ་དེས་ང་གནས་ཤེས་པ་འགོག་པར་འགྱུར་བའི་ལམ་ཤེས་པ་ཐུགས་སུ་ཆུད་དོ། །</s>
  </p>
  <p id="41">
    <s id="41:1">དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་གསུངས་སོ། །</s>
  </p>
  <p id="42">
    <s id="42:1">གནས་དང་ཀུན་འབྱུང་ཤེས་པ་དང་། །དེ་བཞིན་འགོག་པ་དག་ལ་ཡང་། །ལམ་གང་གིས་ནི་དེ་འཐོབ་པ། །རྐང་གཉིས་མཆོག་ནི་དེ་མཁྱེན་ཏོ། །</s>
  </p>
  <p id="43">
    <s id="43:1">ཤེས་པ་དེ་དང་ལྡན་པ་ཡི། །བྱང་ཆུབ་སེམས་དཔའ་འཇིགས་མེད་པ། །འཇིག་རྟེན་ཀུན་ལ་ཕན་པའི་ཕྱིར། །འདྲེན་པས་དེ་ནི་གྲོལ་བར་བྱེད། །</s>
  </p>
  <p id="44">
    <s id="44:1">མཽད་གལ་གྱི་བུ་ང་གནས་མ་ཡིན་པ་ཤེས་པར་བྱ་བའི་དོན་དུ་དགེ་བའི་རྩ་བ་དཔག་ཏུ་མེད་པ་དག་བསྐྱེད་དེ། </s>
  </p>
  <p id="45">
    <s id="45:1">མཽད་གལ་གྱི་བུ་སྔོན་<ref folio="F.133.a"/>བྱུང་བ་འདས་པའི་དུས་འཁོར་བ་དཔག་ཏུ་མེད་པ་ན། </s>
  </p>
  <p id="46">
    <s id="46:1">དེ་བཞིན་གཤེགས་པ་མི་གནས་པར་སྤྱོད་པ་ཞེས་བྱ་བ་སྟོན་པ་འཇིག་རྟེན་དུ་བྱུང་སྟེ། </s>
  </p>
  <p id="47">
    <s id="47:1">དེ་བཞིན་གཤེགས་པ་མི་གནས་པར་སྤྱོད་པ་དེའི་ཉན་ཐོས་འདུས་པ་གཅིག་ནི་དྲུག་ཁྲི་བརྒྱད་སྟོང་བྱུང་ངོ་། །</s>
  </p>
  <p id="48">
    <s id="48:1">དེའི་ཚེ་ན་ཁྱིམ་བདག་ཐོས་སྤྱོད་ཅེས་བྱ་བ་ཞིག་ཀྱང་བྱུང་སྟེ། </s>
  </p>
  <p id="49">
    <s id="49:1">དེས་དེ་བཞིན་གཤེགས་པ་མི་གནས་པར་སྤྱོད་པ་དེའི་ཡོ་བྱད་ཐམས་ཅད་སྦྱར་ནས་</s>
  </p>
  <p id="50">
    <s id="50:1">སྨོན་ལམ་འདི་སྐད་བཏབ་བོ། །</s>
    <s id="50:2">བདག་དགེ་བའི་རྩ་བ་འདིས་མི་གནས་པའི་ཆོས་ཐོབ་པར་གྱུར་ཅིག་ཅེས་བཏབ་སྟེ</s>
  </p>
  <p id="51">
    <s id="51:1">དེའི་རྒྱུར་བྱས་པའི་ཆོས་གང་ལ་ཡང་སྨོན་ལམ་མ་བཏབ་བོ། །</s>
    <s id="51:2">དགེ་བའི་རྩ་བ་མངོན་པར་འདུས་བྱས་པ་དེས་ང་སྲིད་པ་པ་དང་། འགྲོ་བ་དང་། འཆི་བ་དང་། སྐྱེ་བ་ཐམས་ཅད་ལ་གང་གི་གཞིའི་གནས་ལྡོག་པ་ནི་ང་ལ་མེད་དེ</s>
  </p>
  <p id="52">
    <s id="52:1">དགེ་བའི་རྩ་བ་དེས་ང་གནས་མ་ཡིན་པ་ཤེས་པ་ཐུགས་སུ་ཆུད་དོ། །</s>
  </p>
  <p id="53">
    <s id="53:1">དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་གསུངས་སོ། །</s>
  </p>
  <p id="54">
    <s id="54:1">རྟེན་པ་མེད་པའི་སེམས་ཀྱིས་སུ། །ཚུལ་ཁྲིམས་བཟོད་པའི་སྟོབས་ལ་བརྟེན། །</s>
  </p>
  <p id="55">
    <s id="55:1">གང་གིས་འགྲོ་བ་སྤུངས་བྱས་པ། །གནས་མ་ཡིན་གྱི་ཤེས་པ་ཐོབ། །</s>
  </p>
  <p id="56">
    <s id="56:1">ངས་སེམས་ཅན་དཔག་ཏུ་མེད་པ་དག་གནས་མ་ཡིན་པ་ཤེས་པ་ལ་བཙུད་ཅིང་དགེ་བའི་རྩ་བ་ཡང་བསྐྱེད་ལ། </s>
    <s id="56:2">ང་དགེ་བའི་རྩ་བ་དེ་དག་ལ་ཡང་གུས་པར་རྗེས་སུ་ཡི་རང་སྟེ། </s>
  </p>
  <p id="57">
    <s id="57:1">དགེ་བའི་རྩ་བ་དེས་ང་གནས་མ་ཡིན་པ་ཤེས་པ་དང་། ཀུན་འབྱུང་བ་ཤེས་པ་མངོན་པར་གྲུབ་བོ། །</s>
    <s id="57:2">དགེ་བའི་རྩ་བ་དེ་དག་ཀྱང་ངས་བླ་ན་</s>
  </p>
  <p id="58">
    <s id="58:1">མེད་པ་ཡང་དག་པར་རྫོགས་པའི་བྱང་ཆུབ་མ་གཏོགས་པར་ཕུང་པོ་དག་མངོན་པར་འགྲུབ་པར་བྱེད་པ་གར་ཡང་མ་བསྔོས་སོ། །</s>
  </p>
  <p id="59">
    <s id="59:1">དགེ་བའི་རྩ་བ་དེས་ང་གནས་མ་ཡིན་པ་ཤེས་པ་འགོག་པ་ཤེས་པ་མངོན་པར་གྲུབ་བོ། །</s>
    <s id="59:2">ང་ལམ་གྱི་ཤེས་པ་འདི་བསྒྲུབ་པའི་དོན་དུ་འདི་ལྟ་སྟེ། </s>
  </p>
  <p id="60">
    <s id="60:1">དགེ་བའི་རྩ་བ་དཔག་ཏུ་མེད་པ་དག་མངོན་པར་འདུས་བྱས་པ་ནི་མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ན་དེ་བཞིན་གཤེགས་པ་ཟུག་རྔུ་འབྱིན་ཅེས་བྱ་བ་འཇིག་རྟེན་དུ་བྱུང་སྟེ། </s>
  </p>
  <p id="61">
    <s id="61:1">དེའི་ཉན་ཐོས་འབུམ་ཚང་བར་བྱུང་ངོ་། །</s>
  </p>
  <p id="62">
    <s id="62:1">དེའི་ཚེ་དབང་པོས་བྱིན་ཞེས་བྱ་བ་བྲམ་ཟེ་ཤིང་སཱ་ལ་ཆེན་པོ་ལྟ་བུ་ཞིག་ཀྱང་བྱུང་སྟེ། </s>
  </p>
  <p id="63">
    <s id="63:1">དེ་དེ་བཞིན་གཤེགས་<ref folio="F.133.b"/>པ་ཟུག་རྔུ་འབྱིན་པ་ཉན་ཐོས་ཀྱི་དགེ་འདུན་དང་བཅས་པའི་ཡོ་བྱད་ཐམས་ཅད་ལོ་ཁྲིར་སྦྱར་ཏོ། །</s>
  </p>
  <p id="64">
    <s id="64:1">མཽད་གལ་གྱི་བུ་དེའི་ཚེ་དེའི་དུས་ན་དབང་པོས་བྱིན་ཞེས་བྱ་བ་བྲམ་ཟེ་ཤིང་སཱ་ལ་ཆེན་པོ་ལྟ་བུར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="65">
    <s id="65:1">དེའི་ཚེ་དེའི་དུས་ན་ང་བྲམ་ཟེ་དབང་པོས་བྱིན་ཞེས་བྱ་བ་ཤིང་སཱ་ལ་ཆེན་པོ་ལྟ་བུར་གྱུར་ཏོ། །</s>
  </p>
  <p id="66">
    <s id="66:1">མཽད་གལ་གྱི་བུ་ཆེན་པོ་དེ་ལྟ་བས་ན། </s>
  </p>
  <p id="67">
    <s id="67:1">གནས་མ་ཡིན་པ་ཤེས་པ་འགོག་པར་འགྱུར་བའི་ལམ་ཤེས་པར་འདོད་པའི་བྱང་ཆུབ་སེམས་དཔས་དགེ་བ་མངོན་པར་འདུས་བྱས་ཏེ། </s>
  </p>
  <p id="68">
    <s id="68:1">བག་ཡོད་པས་གནས་མ་ཡིན་པ་ཤེས་པ་འགོག་པར་འགྱུར་བའི་ལམ་ཤེས་པར་ཡོངས་སུ་བསྔོ་བར་བྱའོ། །</s>
  </p>
  <p id="69">
    <s id="69:1">མཽད་གལ་གྱི་བུ་གཞན་ཡང་དེ་བཞིན་གཤེགས་པས་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="70">
    <s id="70:1">ལྷག་པའི་ཚུལ་ཁྲིམས་ཀྱི་བསླབ་པ་ཡང་དག་པར་བླང་བ་ལ་ཀུན་ཏུ་བསྟེན་ཅིང་བསྒོམས་ཏེ་མང་དུ་མཛད་དོ། །</s>
  </p>
  <p id="71">
    <s id="71:1">དེ་ལས་ཀྱི་རྣམ་པར་སྨིན་པ་དེས་ཞབས་ཤིན་ཏུ་བརྟན་པར་གནས་ཏེ། </s>
  </p>
  <p id="72">
    <s id="72:1">སྐུ་ལ་སྐྱེས་བུ་ཆེན་པོའི་མཚན་མངའ་བར་གྱུར། </s>
  </p>
  <p id="73">
    <s id="73:1">ཕྱག་བཟང་ཞིང་དཔེ་བྱད་མངའ་བར་གྱུར་ཅིང་གནས་མ་ཡིན་པ་ཤེས་པའང་བརྙེས་སོ། །</s>
  </p>
  <p id="74">
    <s id="74:1">ལྷག་པའི་ཚུལ་ཁྲིམས་ཀྱི་བསླབ་པ་ཡང་དག་པར་བླང་བ་དེ་ལ་སྐྱེ་བོ་མང་པོ་ཡང་དག་པར་འཛིན་དུ་བཅུག་སྟེ། </s>
  </p>
  <p id="75">
    <s id="75:1">དགེ་བའི་རྩ་བ་དེས་ང་གནས་མ་ཡིན་པ་ཤེས་པ་ཀུན་འབྱུང་བ་ཤེས་པ་བརྙེས་སོ།། །།</s>
  </p>
  <p id="76">
    <s id="76:1">བམ་པོ་བཅུ་གསུམ་པ། </s>
    <s id="76:2">ངས་ལྷག་པའི་ཚུལ་ཁྲིམས་ཀྱི་བསླབ་པ་ཡང་དག་པར་བླང་བ་དེའི་བསྔགས་པ་བརྗོད་དེ། </s>
  </p>
  <p id="77">
    <s id="77:1">དེའི་ལས་ཀྱི་རྣམ་པར་སྨིན་པ་དེས་ང་གནས་མ་ཡིན་པ་ཤེས་པ་འགོག་པ་ཤེས་པ་བརྙེས་སོ། །</s>
  </p>
  <p id="78">
    <s id="78:1">ལྷག་པའི་ཚུལ་ཁྲིམས་ཀྱི་བསླབ་པ་ཡང་དག་པར་བླང་བ་དེ་ལ་ངས་སྐྱེ་བོའི་ཚོགས་མང་པོ་རབ་ཏུ་བཀོད་དེ། </s>
  </p>
  <p id="79">
    <s id="79:1">ལས་ཀྱི་རྣམ་པར་སྨིན་པ་དེས་ང་གནས་མ་ཡིན་པ་ཤེས་པ་འགོག་པར་འགྱུར་བའི་ལམ་ཤེས་པ་བརྙེས་སོ། །</s>
  </p>
  <p id="80">
    <s id="80:1">ངས་ཕྱིར་མི་འཕྲོགས་པ་ཡང་ཐུགས་སུ་ཆུད་དེ། </s>
  </p>
  <p id="81">
    <s id="81:1">མཽད་གལ་གྱི་བུ་ང་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དམ་བཅས་པ་ལས་ནམ་ཡང་འགལ་བར་མ་བྱས་ཏེ། </s>
  </p>
  <p id="82">
    <s id="82:1">ངས་ཇི་ལྟར་དམ་བཅས་པ་དེ་ལྟར་བྱས་སོ། །</s>
  </p>
  <p id="83">
    <s id="83:1">མཽད་གལ་གྱི་བུ་སྔོན་བྱུང་བ་འདས་པའི་དུས་དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་དཔལ་གྱི་སྙིང་པོ་ཞེས་བྱ་བ་གདུགས་གཅིག་པ་ས་རྣམས་ཀྱི་དབང་ཕྱུག་སྦྱིན་པ་པོ་སྦྱིན་བདག་དམ་བཅས་པར་<ref folio="F.134.a"/>དོན་ཡོད་པར་བྱེད་པ། དམ་བཅས་པ་ལས་མི་འདའ་བ་ཞིག་བྱུང་ངོ་། །</s>
  </p>
  <p id="84">
    <s id="84:1">དེའི་ཚེ་བྲམ་ཟེ་ཚངས་པའི་ལྷ་ཞེས་བྱ་བ་ཞིག་རྒྱལ་པོ་དཔལ་གྱི་སྙིང་པོ་ག་ལ་བ་དེར་སོང་སྟེ་ཕྱིན་ནས་རྒྱལ་བ་ཞེས་བརྗོད་དེ། </s>
  </p>
  <p id="85">
    <s id="85:1">ཚིགས་སུ་བཅད་པའི་དབྱངས་ཀྱིས་བླངས་པ། </s>
    <s id="85:2">ས་དབང་དཔལ་གྱི་སྙིང་པོ་རྒྱལ་བར་སྤྱོན། །ཡོན་ཏན་ལྡན་པས་རྒྱ་མཚོ་སར་བཅས་སྐྱོངས། །</s>
  </p>
  <p id="86">
    <s id="86:1">བདག་གི་མཆིས་བྲང་དུ་ནི་སྲས་མོ་སྩོལ། །</s>
  </p>
  <p id="87">
    <s id="87:1">བདག་སློང་འབྲས་བུ་ཡོད་པར་རྒྱལ་པོས་མཛོད། །</s>
  </p>
  <p id="88">
    <s id="88:1">བྲམ་ཟེ་དེ་དཀའ་ཐུབ་སྤྱོད་པ་ཡིན་ཏེ། </s>
  </p>
  <p id="89">
    <s id="89:1">བདག་གི་ལུས་ཤིན་ཏུ་སྐེམ་ལ་སྐྲ་སེར། སོ་མི་སྡུག་ཅིང་དཀར་ལ་གཙིགས་པ། </s>
    <s id="89:2">ཤེལ་གྱི་མིག་ལ་བལྟ་ན་</s>
  </p>
  <p id="90">
    <s id="90:1">མི་བཟད་ཅིང་། རལ་པའི་ཐོར་ཚུགས་ཅན་དེ་མཐོང་ནས</s>
  </p>
  <p id="91">
    <s id="91:1">རྒྱལ་པོ་དེ་འཇིགས་ཤིང་སྐྲག་ལ་མི་དགའ་སྟེ། </s>
  </p>
  <p id="92">
    <s id="92:1">བ་སྤུའི་ཁུང་བུ་ཟིང་ཞེས་བྱེད་པར་གྱུར་པ་ནས། </s>
  </p>
  <p id="93">
    <s id="93:1">འཇིགས་པར་སེམས་པའི་རྗེས་སུ་ཞུགས་པའི་བར་དུ་གྱུར་ཏེ། </s>
  </p>
  <p id="94">
    <s id="94:1">གལ་ཏེ་བུ་མོ་འདི་མ་བྱིན་ན། </s>
  </p>
  <p id="95">
    <s id="95:1">དེ་བདག་ལ་དམོད་པ་བྱེད་པར་འགྱུར། </s>
  </p>
  <p id="96">
    <s id="96:1">གཞན་ཡང་བདག་གིས་སེམས་ཅན་ཐམས་ཅད་ལ་བཀུར་སྟི་བྱ་བ་ཡིན་ཏེ། </s>
  </p>
  <p id="97">
    <s id="97:1">བདག་གིས་དམ་བཅས་པ་དང་ཡང་འགལ་བར་འགྱུར་རོ་སྙམ་མོ། །</s>
  </p>
  <p id="98">
    <s id="98:1">བུ་མོ་དེ་ནི་ཡུལ་གྱི་བཟང་མོ་ཞེས་བྱ་སྟེ། </s>
  </p>
  <p id="99">
    <s id="99:1">གཟུགས་བཟང་ཞིང་མཛེས་ལ་བལྟ་ན་སྡུག་པ། རྒྱལ་པོའི་ཁྱད་པར་དུ་འཕགས་པའི་ཚུལ་ཐམས་ཅད་དང་ལྡན་པ་ཞིག་བྱུང་བར་གྱུར་ཏོ། །</s>
  </p>
  <p id="100">
    <s id="100:1">དེ་འདི་སྙམ་དུ་སེམས་ཏེ། </s>
  </p>
  <p id="101">
    <s id="101:1">བདག་གིས་སེམས་ཅན་ཐམས་ཅད་ཀྱི་བསམ་པ་ཡོངས་སུ་རྫོགས་པར་བྱ་བར་དེ་ལྟར་བདག་གིས་དམ་བཅས་ན། </s>
  </p>
  <p id="102">
    <s id="102:1">དྲང་སྲོང་འདི་ནི་གཟུགས་མི་སྡུག་ལ། བདག་གི་བུ་མོ་འདི་ནི་མཆོག་ཏུ་གཟུགས་བཟང་བ་ཡིན་ཏེ། </s>
  </p>
  <p id="103">
    <s id="103:1">འདི་ལྟར་དེའི་བདག་པོར་མི་དགའ་བར་འགྱུར་བས་དམ་བཅས་པ་གཞིག་པར་བྱའོ་སྙམ་སྟེ། </s>
  </p>
  <p id="104">
    <s id="104:1">དེ་སེམས་པ་འདི་ལ་ཞུགས་ནས་སེམས་ཁོང་དུ་ཆུད་ཅིང་འདུག་གོ། །</s>
  </p>
  <p id="105">
    <s id="105:1">དེ་ནས་བུ་མོ་ཡུལ་གྱི་བཟང་མོ་དེས། </s>
  </p>
  <p id="106">
    <s id="106:1">ཕ་དེ་ལ་ཚིགས་སུ་བཅད་དེ་སྨྲས་པ། ཡབ་ཅིག་དགོངས་ཤིང་ཤིན་ཏུ་དགོངས་པར་མཛད། །</s>
  </p>
  <p id="107">
    <s id="107:1">བྲམ་ཟེའི་ཚིག་ལས་འགལ་བར་མ་མཛད་ཅིག །</s>
  </p>
  <p id="108">
    <s id="108:1">འདི་འདྲའི་ལས་ཀྱིས་བདག་བསྐྱེད་ཡབ་ཡུམ་ལའང་། །དབང་མི་མངའ་བས་ཁྱིམ་ཐབ་དེ་སྩོལ་ཅིག །</s>
  </p>
  <p id="109">
    <s id="109:1">དེ་ནས་རྒྱལ་པོ་དཔལ་གྱི་སྙིང་པོ་བུ་མོ་དེའི་ཚིག་ཐོས་ནས། </s>
  </p>
  <p id="110">
    <s id="110:1">མགུ་ཞིང་<ref folio="F.134.b"/>དགའ་ལ་ཡི་རངས་ཏེ། </s>
  </p>
  <p id="111">
    <s id="111:1">རབ་ཏུ་དགའ་ཞིང་བདེ་བ་དང་ཡིད་བདེ་བ་སྐྱེས་ནས། </s>
  </p>
  <p id="112">
    <s id="112:1">བུ་མོ་ཡུལ་གྱི་བཟང་མོ་དེ་བྲམ་ཟེ་དེ་ལ་བྱིན་ནོ། །</s>
  </p>
  <p id="113">
    <s id="113:1">དེ་ནས་བྲམ་ཟེ་དེས་བུ་མོ་དེ་བླངས་ནས་སོང་སྟེ། </s>
  </p>
  <p id="114">
    <s id="114:1">བུ་བསྐྱེད་ནས་ཆུང་མ་དང་བུ་བཞག་སྟེ། </s>
  </p>
  <p id="115">
    <s id="115:1">ཡང་རབ་ཏུ་བྱུང་ངོ་། །</s>
  </p>
  <p id="116">
    <s id="116:1">རྒྱལ་པོ་དེས་བྲམ་ཟེ་དེའི་བསམ་པ་ཡོངས་སུ་རྫོགས་པར་བྱས་པའི་དགེ་བའི་རྩ་བ་དེས་གཞན་འཕྲུལ་དབང་བྱེད་ཀྱི་ལྷ་རྣམས་དང་བརྟུལ་ཞུགས་འདྲ་བར་སྐྱེས་ཏེ། </s>
  </p>
  <p id="117">
    <s id="117:1">དེ་འདོད་པ་ན་སྤྱོད་པའི་ལྷའི་རིས་དྲུག་གི་ཚེའི་ཚད་ཡོངས་སུ་རྫོགས་པར་བྱས་ནས། </s>
  </p>
  <p id="118">
    <s id="118:1">མིར་སྐྱེས་པ་ན་ཕྱིར་མི་འཕྲོགས་པའི་ཆོས་ཐམས་ཅད་ཐོབ་བོ། །</s>
    <s id="118:2">མཽད་གལ་གྱི་བུ་དེའི་ཚེ་དེའི་དུས་ན། </s>
  </p>
  <p id="119">
    <s id="119:1">རྒྱལ་པོ་དཔལ་གྱི་སྙིང་པོ་ཞེས་བྱ་བ་དེ་གཞན་མ་ཡིན་ཏེ། </s>
  </p>
  <p id="120">
    <s id="120:1">ང་དེའི་ཚེ་དེའི་དུས་ན་རྒྱལ་པོ་དཔལ་གྱི་སྙིང་པོ་ཞེས་བྱ་བར་གྱུར་ཏོ། །</s>
  </p>
  <p id="121">
    <s id="121:1">དགེ་བའི་རྩ་བ་དེས་ང་གནས་མ་ཡིན་པ་ཤེས་པ་ཐོབ་ཅིང་བདུད་ཀྱི་ཞགས་པ་ཐམས་ཅད་ཀྱིས་ཀྱང་ཕྱིར་མི་འཕྲོགས་སོ། །</s>
  </p>
  <p id="122">
    <s id="122:1">མཽད་གལ་གྱི་བུ་དེས་ན་ང་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="123">
    <s id="123:1">སེམས་ཅན་དཔག་ཏུ་མེད་པ་དགེ་བའི་རྩ་བ་འདི་ཡང་དག་པར་འཛིན་དུ་བཅུག་པའི་དགེ་བའི་རྩ་བ་དེས། </s>
  </p>
  <p id="124">
    <s id="124:1">ང་གནས་མ་ཡིན་པ་ཤེས་པ་ཀུན་འབྱུང་བ་ཤེས་པ་ཐོབ་ཅིང་། </s>
    <s id="124:2">དགེ་བའི་རྩ་བ་འདིའི་རྣམ་པར་སྨིན་པ་ལ་ཐེ་ཙོམ་མེད་དེ། </s>
  </p>
  <p id="125">
    <s id="125:1">དེའི་ལས་ཀྱི་རྣམ་པར་སྨིན་པས་ང་གནས་མ་ཡིན་པ་ཤེས་པ་འགོག་པ་ཤེས་པ་ཐུགས་སུ་ཆུད་པ། མཚན་དང་དཔེ་བྱད་ཕུན་སུམ་ཚོགས་པའང་བརྙེས་སོ། །</s>
  </p>
  <p id="126">
    <s id="126:1">ངས་གང་གི་ཚེ་དགེ་བའི་རྩ་བ་འདི་དག་མངོན་པར་འདུས་བྱས་ཏེ། </s>
  </p>
  <p id="127">
    <s id="127:1">སེམས་ཅན་རྣམས་དགེ་བའི་རྩ་བ་འདི་ལ་བཅུག་པ་དེས་ང་རབ་ཏུ་དགའ་བ་གཞལ་དུ་མེད་པ་སྐྱེས་ཏེ། </s>
  </p>
  <p id="128">
    <s id="128:1">དགེ་བའི་རྩ་བ་དེས་ང་གནས་མ་ཡིན་པ་ཤེས་པ་འགོག་པར་འགྱུར་བའི་ལམ་ཤེས་པ་ཐོབ་སྟེ། </s>
  </p>
  <p id="129">
    <s id="129:1">ཤེས་པ་གང་དང་ལྡན་པས་བདག་དང་སེམས་ཅན་རྣམས་ཀྱི་གནས་མ་ཡིན་པ་ཤེས་པ་འགོག་པར་འགྱུར་བའི་ལམ་ཤེས་པ་སོ་སོར་ཤེས་སོ། །</s>
  </p>
  <p id="130">
    <s id="130:1">དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་གསུངས་སོ། །</s>
  </p>
  <p id="131">
    <s id="131:1">གནས་མ་ཡིན་པ་ཤེས་པ་རྒྱུར་བཅས་དང་། །དེ་བཞིན་འགོག་དང་ལམ་དང་སེམས་ཅན་གྱི། །སྤྱོད་དང་བསམ་པ་ངེས་པར་དེ་ཡི་མཐུས། །ངས་ནི་བརྟག་དང་སྤྱོད་པ་ཀུན་ཏུ་ཤེས། །</s>
  </p>
  <p id="132">
    <s id="132:1">མཽད་གལ་གྱི་བུ་དེ་ལ་དེ་བཞིན་<ref folio="F.135.a"/>གཤེགས་པ་ཡུན་རིང་དུ་བྱང་ཆུབ་སེམས་དཔའི་སྤྱད་པ་སྤྱོད་པ་ན་རྟག་པར་རབ་ཏུ་དྲན་པ་ཉེ་བར་གཞག་པར་གྱུར་ཏེ། </s>
  </p>
  <p id="133">
    <s id="133:1">དྲན་པའི་དབང་པོ་གང་གིས་ང་ཤིན་ཏུ་ཉེ་བར་གནས་པས་ཡུན་རིང་པོར་བྱས་པ་དང་། ཡུན་རིང་པོར་བཤད་པ་མ་བརྗོད་དེ། </s>
  </p>
  <p id="134">
    <s id="134:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ན། </s>
  </p>
  <p id="135">
    <s id="135:1">དེ་བཞིན་གཤེགས་པ་འཇིགས་སྒྲོགས་བླ་མ་ཞེས་བྱ་བ་ནས་རྒྱ་ཆེར་སྦྱར་ཏེ། </s>
  </p>
  <p id="136">
    <s id="136:1">སངས་རྒྱས་བཅོམ་ལྡན་འདས་ཀྱི་བར་དུ་འཇིག་རྟེན་དུ་བྱུང་ངོ་། །</s>
  </p>
  <p id="137">
    <s id="137:1">དེ་བཞིན་གཤེགས་པ་འཇིགས་སྒྲོགས་བླ་མ་དེའི་རིམ་གྲོ་པ། དགེ་སློང་ཡིད་དུ་འོང་ཞེས་བྱ་བར་གྱུར་ཏེ། </s>
  </p>
  <p id="138">
    <s id="138:1">དེ་ལོ་བྱེ་བ་ཕྲག་དྲུག་ཅུར་དེ་བཞིན་གཤེགས་པ་འཇིགས་སྒྲོགས་བླ་མ་དེའི་རིམ་གྲོ་པ་བྱས་ཤིང་ཡིད་དུ་འོང་སྟེ། </s>
  </p>
  <p id="139">
    <s id="139:1">ཡིད་དུ་མི་འོང་བ་མ་ཡིན་པས་བཤད་པ་ཡང་འཛིན་ལ། རང་གི་དོན་ཀྱང་མི་གཏོང་ངོ་། །</s>
  </p>
  <p id="140">
    <s id="140:1">སངས་རྒྱས་ཀྱི་ཞིང་གི་བསྐལ་པ་གཅིག་པོ་དེ་ལ་སངས་རྒྱས་ཁྲི་ཉིས་སྟོང་བྱུང་སྟེ། </s>
  </p>
  <p id="141">
    <s id="141:1">དེ་དག་ཐམས་ཅད་ཀྱི་རིམ་གྲོ་བར་ཡང་དགེ་སློང་ཡིད་འོང་དེ་གྱུར་ཏོ། །</s>
  </p>
  <p id="142">
    <s id="142:1">དེ་ལྟར་ཕྱིས་དེ་བཞིན་གཤེགས་པ་སྟོབས་ཀྱི་ཤུགས་བརྙེས་ཞེས་བྱ་བ་བྱུང་སྟེ། </s>
  </p>
  <p id="143">
    <s id="143:1">དེའི་རིམ་གྲོ་པར་ཡང་དགེ་སློང་ཡིད་འོང་དེ་གྱུར་ཏེ། </s>
  </p>
  <p id="144">
    <s id="144:1">དེ་དགེ་བའི་རྩ་བ་དེས་ལྷ་དང་མི་རྣམས་སུ་སྐྱེས་སོ། །</s>
  </p>
  <p id="145">
    <s id="145:1">མཽད་གལ་གྱི་བུ་དེའི་ཚེ་དེའི་དུས་ན་དགེ་སློང་ཡིད་འོང་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ། </s>
  </p>
  <p id="146">
    <s id="146:1">ང་དེའི་ཚེ་དེའི་དུས་ན་དགེ་སློང་ཡིད་འོང་ཞེས་བྱ་བར་གྱུར་ཏོ། །</s>
  </p>
  <p id="147">
    <s id="147:1">དགེ་བའི་རྩ་བ་དེས་ང་འདས་པ་ཤེས་པ་ཐོབ་ཅིང་། དྲན་པ་ཤེས་པ་དེ་ངས་སྐྱེ་བོ་མང་པོ་ཡང་དག་པར་འཛིན་དུ་བཅུག་ཅིང་། </s>
    <s id="147:2">གཞན་དག་གི་དགེ་བའི་རྩ་བ་ལ་ཡང་ཡིད་དགའ་བས་རྗེས་སུ་ཡི་རངས་ཏེ་དགེ་བའི་རྩ་བ་དེས་ང་འདས་པའི་ཤེས་པ་ཀུན་འབྱུང་བ་ཤེས་པ་བརྙེས་སོ། །</s>
  </p>
  <p id="148">
    <s id="148:1">དགེ་བའི་རྩ་བ་དེ་དང་ཤེས་པ་དེ་ཡང་ཤེས་པ་གང་གིས་ཡོངས་སུ་བསྔོས་པའི་དགེ་བའི་རྩ་བ་དེས། </s>
  </p>
  <p id="149">
    <s id="149:1">འདས་པ་ཤེས་པ་འགོག་པ་ཤེས་པ་མངོན་སུམ་དུ་བྱས། </s>
  </p>
  <p id="150">
    <s id="150:1">ཐབས་གང་གིས་ང་སྤྱད་པ་སྤྱོད་པ་ན། </s>
  </p>
  <p id="151">
    <s id="151:1">དེ་སྐྱེ་བོའི་ཚོགས་མང་པོ་ཤེས་པ་དེ་ལ་རབ་ཏུ་བཀོད་དེ། </s>
  </p>
  <p id="152">
    <s id="152:1">དགེ་བའི་རྩ་བ་དེས་ང་འདས་པ་ཤེས་པ་འགོག་པར་འགྱུར་བའི་ལམ་ཤེས་པ་བརྙེས་སོ། །</s>
  </p>
  <p id="153">
    <s id="153:1">མཽད་གལ་གྱི་བུ་ང་མ་འོངས་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་<ref folio="F.135.b"/>པ་ན། </s>
  </p>
  <p id="154">
    <s id="154:1">དཀའ་བ་མང་པོ་བྱས་ཏེ། </s>
  </p>
  <p id="155">
    <s id="155:1">གཏང་བར་དཀའ་བ་བཏང་ནས་ཇི་ལྟར་མ་འོངས་པའི་དུས་ན། </s>
  </p>
  <p id="156">
    <s id="156:1">བདག་སྒྲིབ་པ་མེད་པའི་ཡེ་ཤེས་མཐོང་བར་གྱུར་ཅིག་སྙམ་མོ། །</s>
  </p>
  <p id="157">
    <s id="157:1">མཽད་གལ་གྱི་བུ་སྔོན་བྱུང་བ་འདས་པའི་དུས་ན་འཁོར་བ་དཔག་ཏུ་མེད་པ་ན། </s>
  </p>
  <p id="158">
    <s id="158:1">དེ་བཞིན་གཤེགས་པ་ཡེ་ཤེས་གསལ་བའི་སྒྲོན་མ་ཞེས་བྱ་བ་འཇིག་རྟེན་དུ་བྱུང་སྟེ། </s>
  </p>
  <p id="159">
    <s id="159:1">དེ་བཞིན་གཤེགས་པ་ཡེ་ཤེས་གསལ་བའི་སྒྲོན་མ་དེའི་འཁོར་ཉན་ཐོས་འབུམ་བྱུང་ངོ་། །</s>
  </p>
  <p id="160">
    <s id="160:1">དེ་མ་འོངས་པའི་དུས་ལས་བརྩམས་ནས་</s>
  </p>
  <p id="161">
    <s id="161:1">ཉན་ཐོས་རྣམས་ལ་ཆོས་སྟོན་པ་དེའི་ཚེ། དགེ་སློང་རྟག་ཏུ་བརྩོན་འགྲུས་རྩོམ་པ་ཞེས་བྱ་བ་དེའི་འཁོར་ཉིད་དུ་འདུས་ཏེ་</s>
  </p>
  <p id="162">
    <s id="162:1">འདུག་པར་གྱུར་པ་དེ་འདི་སྙམ་དུ་སེམས་ཏེ། </s>
  </p>
  <p id="163">
    <s id="163:1">ཀྱེ་ཨེ་མ་བདག་མ་འོངས་པའི་དུས་ན་སྒྲིབ་པ་མེད་པའི་ཡེ་ཤེས་མཐོང་བ་དང་ལྡན་པར་གྱུར་ཅིག་སྙམ་ནས། </s>
  </p>
  <p id="164">
    <s id="164:1">དེ་དེ་བཞིན་གཤེགས་པ་ཡེ་ཤེས་གསལ་བའི་སྒྲོན་མ་དེ་ལ་གསེར་གྱི་མེ་ཏོག་ཆེན་པོ་མངོན་པར་གཏོར་ཏེ་</s>
  </p>
  <p id="165">
    <s id="165:1">སྨོན་ལམ་བཏབ་པ། </s>
    <s id="165:2">ཀྱེ་ཨེ་མ་བདག་མ་འོངས་པའི་དུས་ན་འདི་ལྟ་བུའི་ཡེ་ཤེས་སྐྱེ་བར་གྱུར་ཅིག་ཅེས་བཏབ་སྟེ</s>
  </p>
  <p id="166">
    <s id="166:1">དགེ་བའི་རྩ་བ་དེས་ང་མ་འོངས་པ་ཤེས་པ་བརྙེས་སོ། །</s>
  </p>
  <p id="167">
    <s id="167:1">དགེ་བའི་རྩ་བ་དེས་ཀྱང་ང་རྟེན་ཅིང་འབྲེལ་བར་འབྱུང་བ་མཁྱེན་ཏེ། </s>
  </p>
  <p id="168">
    <s id="168:1">དགེ་བའི་རྩ་བ་དེས་ང་མ་འོངས་པ་ཤེས་པ་ཀུན་འབྱུང་བ་ཤེས་པ་བརྙེས་སོ། །</s>
  </p>
  <p id="169">
    <s id="169:1">རྒྱུ་དང་རྐྱེན་གང་ཞིག་ཡོད་ན་མ་འོངས་པ་ཤེས་པ་ཀུན་འབྱུང་བ་ཤེས་པ་ཡང་དག་པར་འགྲུབ་ཀྱི། དེའི་རྒྱུ་མེད་ན་དེ་ལྟ་བུ་རབ་ཏུ་ཤེས་པར་མི་འགྱུར་ཏེ། </s>
  </p>
  <p id="170">
    <s id="170:1">དགེ་བའི་རྩ་བ་དེས་ང་མ་འོངས་པ་ཤེས་པ་འགོག་པ་ཤེས་པ་མངོན་སུམ་དུ་བྱས་སོ། །</s>
  </p>
  <p id="171">
    <s id="171:1">ང་མཆོག་ཏུ་དགའ་བ་གང་གིས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ལ་བསྟན་ཏེ། </s>
  </p>
  <p id="172">
    <s id="172:1">ཤེས་པ་དེ་མངོན་པར་དགའ་ཞིང་ཡོངས་སུ་དག་པའི་ཚུལ་ཁྲིམས་ཀྱི་དགེ་བའི་རྩ་བས་ང་མ་འོངས་པ་ཤེས་པ་འགོག་པར་འགྱུར་བའི་ལམ་ཤེས་པ་བརྙེས་སོ། །</s>
  </p>
  <p id="173">
    <s id="173:1">མཽད་གལ་གྱི་བུ་གཞན་ཡང་ད་ལྟར་བྱུང་བའི་ཤེས་པ་བསྒྲུབ་པའི་དོན་དུ་དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་ཏེ། </s>
  </p>
  <p id="174">
    <s id="174:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པའི་ཕ་རོལ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཐའ་ཡས་སྤྱན་ཞེས་བྱ་བ་ནས། </s>
  </p>
  <p id="175">
    <s id="175:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་སྟེ། </s>
  </p>
  <p id="176">
    <s id="176:1">དེ་འཁོར་བརྒྱ་སྟོང་དུ་མས་ཡོངས་སུ་བསྐོར་ཅིང་མདུན་གྱིས་<ref folio="F.136.a"/>བལྟས་པ་ལ། ད་ལྟར་བྱུང་བའི་དུས་ལས་བརྩམས་ཏེ་ཆོས་སྟོན་ཏོ། །</s>
  </p>
  <p id="177">
    <s id="177:1">དེའི་ཚེ་བྲམ་ཟེ་བློ་ལྡན་ཞེས་བྱ་བ་ཤིང་སཱ་ལ་ཆེན་པོ་ལྟ་བུ་ཞིག་ཀྱང་དེའི་འཁོར་ཉིད་དུ་འདུས་ཏེ་འདུག་པར་གྱུར་ཏོ། །</s>
  </p>
  <p id="178">
    <s id="178:1">བཅོམ་ལྡན་འདས་ཀྱི་སྤོབས་པ་ཐོགས་པ་མེད་པས་ད་ལྟར་གྱི་དུས་ལས་བརྩམས་ནས་ཆོས་སྟོན་པ་བྲམ་ཟེ་བློ་ལྡན་ཤིང་སཱ་ལ་ཆེན་པོ་ལྟ་བུས་ཐོས་སོ། །</s>
  </p>
  <p id="179">
    <s id="179:1">ཐོས་ནས་ཀྱང་དེ་བཞིན་གཤེགས་པ་དེའི་དྲུང་ནས་ངོ་མཚར་དུ་བྱ་བ་གཞལ་དུ་མེད་པ་ཞིག་སྐྱེས་པར་གྱུར་ཏེ། </s>
  </p>
  <p id="180">
    <s id="180:1">འདི་ལྟར་དེ་བཞིན་གཤེགས་པས་ད་ལྟར་བྱུང་བའི་དུས་ལས་བརྩམས་ནས་སྤོབས་པ་ཐོགས་པ་མེད་པས་ཆོས་སྟོན་པ་འདི་ནི་ངོ་མཚར་ཏོ། །</s>
  </p>
  <p id="181">
    <s id="181:1">འདི་ནི་རྨད་དུ་བྱུང་བའོ་སྙམ་མོ། །</s>
  </p>
  <p id="182">
    <s id="182:1">དེ་དེ་བཞིན་གཤེགས་པའི་དྲུང་ནས་ངོ་མཚར་དུ་བྱ་བ་ཐོབ་ནས་</s>
  </p>
  <p id="183">
    <s id="183:1">དེ་བཞིན་གཤེགས་པ་དེ་ལ་རིན་པོ་ཆེའི་མེ་ཏོག་གཏོར་ཏེ་</s>
  </p>
  <p id="184">
    <s id="184:1">སྨོན་ལམ་བཏབ་པ། </s>
    <s id="184:2">ཀྱེ་ཨེ་མ་བདག་བླ་ན་</s>
  </p>
  <p id="185">
    <s id="185:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་སྤོབས་པ་ཐོགས་པ་མེད་པ་ཐོབ་པར་བྱ་བའི་ཕྱིར་ཆོས་སྟོན་པར་གྱུར་ཅིག་ཅེས་བཏབ་སྟེ</s>
  </p>
  <p id="186">
    <s id="186:1">དེ་ལས་ཀྱི་རྣམ་པར་སྨིན་པ་དེས་བསྐལ་པ་བྱེ་བ་ཕྲག་བརྒྱད་ཅུར་ལོག་པར་ལྟུང་བར་མ་སོང་ངོ་། །</s>
  </p>
  <p id="187">
    <s id="187:1">མཽད་གལ་གྱི་བུ་དེའི་ཚེ་དེའི་དུས་ན་བྲམ་ཟེ་བློ་ལྡན་ཤིང་སཱ་ལ་ཆེན་པོ་ལྟ་བུར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་བལྟ་བར་མི་བྱ་སྟེ</s>
  </p>
  <p id="188">
    <s id="188:1">ང་དེའི་ཚེ་དེའི་དུས་ན་བྲམ་ཟེ་བློ་ལྡན་ཤིང་སཱ་ལ་ཆེན་པོ་ལྟ་བུར་གྱུར་ཏོ། །</s>
  </p>
  <p id="189">
    <s id="189:1">དགེ་བའི་རྩ་བ་དེས་ང་ད་ལྟར་བྱུང་བའི་དུས་ན་སྒྲིབ་པ་མེད་པའི་ཡེ་ཤེས་སྐྱེས་ཏེ། </s>
  </p>
  <p id="190">
    <s id="190:1">ངས་ད་ལྟར་བྱུང་བའི་ཤེས་པ་དེ་ལ་སྐྱེ་བོའི་ཚོགས་མང་པོ་བཙུད་དོ། །</s>
  </p>
  <p id="191">
    <s id="191:1">དགེ་བའི་རྩ་བ་དེས་ང་ད་ལྟར་བྱུང་བ་ཤེས་པ་ཀུན་འབྱུང་བ་ཤེས་པ་མངོན་པར་གྲུབ་སྟེ། </s>
  </p>
  <p id="192">
    <s id="192:1">ད་ལྟར་བྱུང་བའི་ཤེས་པ་དེ་ཡང་ངས་མངོན་སུམ་དུ་བྱས་ཤིང་ཡང་དག་པར་རབ་ཏུ་བསྟན་པས་སྐྱེ་བོའི་ཚོགས་མང་པོ་དག་གིས་ཀྱང་མངོན་སུམ་དུ་བྱས་སོ། །</s>
  </p>
  <p id="193">
    <s id="193:1">དགེ་བའི་རྩ་བ་དེས་ང་ད་ལྟར་བྱུང་བ་ཤེས་པ་འགོག་པ་ཤེས་པ་མངོན་སུམ་དུ་བྱས་ཏེ། </s>
  </p>
  <p id="194">
    <s id="194:1">ལམ་གང་གིས་ད་ལྟར་བྱུང་བ་ཤེས་པ་འགོག་པར་འགྱུར་བའི་ལམ་མངོན་སུམ་དུ་བྱས་པ་དེ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="195">
    <s id="195:1">སངས་རྒྱས་བྱེ་བ་ཁྲག་ཁྲིག་དཔག་ཏུ་མེད་པ་དག་ལ་བསྙེན་བཀུར་བྱས་ཤིང་ཡོངས་སུ་ཞུས་སོ། །</s>
  </p>
  <p id="196">
    <s id="196:1">མཽད་གལ་གྱི་བུ་སྔོན་བྱུང་བ་<ref folio="F.136.b"/>འདས་པའི་དུས་འཁོར་བ་དཔག་ཏུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཐའ་ཡས་གཟིགས་ཞེས་བྱ་བ་ནས། </s>
  </p>
  <p id="197">
    <s id="197:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་སྟེ། </s>
  </p>
  <p id="198">
    <s id="198:1">དེ་བཞིན་གཤེགས་པ་མཐའ་ཡས་གཟིགས་དེའི་ཉན་ཐོས་ཀྱི་དགེ་འདུན་ཐེར་འབུམ་ཕྲག་བདུན་བྱུང་ངོ་། །</s>
  </p>
  <p id="199">
    <s id="199:1">དེ་ཉན་ཐོས་ཀྱི་དགེ་འདུན་དེའི་ནང་དུ་བཞུགས་ནས་ད་ལྟར་བྱུང་བ་ཤེས་པ་འགོག་པར་འགྱུར་བའི་ལམ་ལས་བརྩམས་ཏེ། </s>
  </p>
  <p id="200">
    <s id="200:1">ལམ་འདིས་ད་ལྟར་བྱུང་བའི་ཚུལ་ཡོངས་སུ་ཤེས་པར་བྱའོ་ཞེས་ཆོས་སྟོན་ཏོ། །</s>
  </p>
  <p id="201">
    <s id="201:1">དེའི་ཚེ་རྒྱལ་རིགས་ས་གའི་བཤེས་གཉེན་ཞེས་བྱ་བ་ཤིང་སཱ་ལ་ཆེན་པོ་ལྟ་བུ་དེའི་འཁོར་ཉིད་དུ་འདུས་ཏེ་འདུག་པར་གྱུར་ནས། </s>
  </p>
  <p id="202">
    <s id="202:1">དེས་བཅོམ་ལྡན་འདས་དེ་བཞིན་གཤེགས་པ་མཐའ་ཡས་གཟིགས་དེ་ལ་འདི་སྐད་ཅེས་གསོལ་ཏོ། །</s>
  </p>
  <p id="203">
    <s id="203:1">བཅོམ་ལྡན་འདས་དེ་ལྟར་བྱུང་བ་མཁྱེན་པ་འགོག་པར་འགྱུར་བའི་ལམ་ལས་བརྩམས་ནས་</s>
  </p>
  <p id="204">
    <s id="204:1">གང་འདི་བཅོམ་ལྡན་འདས་ཀྱིས་སེམས་ཅན་རྣམས་ཀྱི་བསམ་པ་སྣ་ཚོགས་དང་། ཉོན་མོངས་པ་སྣ་ཚོགས་དག་སྤྱོད་པ་ལ་ལམ་གྱི་ཁྱད་པར་གྱི་ཆོས་སྟོན་པ་ཐོས་པར་འཚལ་ལོ། །</s>
  </p>
  <p id="205">
    <s id="205:1">དེ་སྐད་ཅེས་གསོལ་པ་དང་། </s>
    <s id="205:2">བཅོམ་ལྡན་འདས་དེ་བཞིན་གཤེགས་པ་མཐའ་ཡས་གཟིགས་དེས་རྒྱལ་རིགས་ས་གའི་བཤེས་གཉེན་ཤིང་སཱ་ལ་ཆེན་པོ་ལྟ་བུ་དེ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="206">
    <s id="206:1">ས་གའི་བཤེས་གཉེན་ཁྱོད་འདི་ལྟར་ཡུན་རིང་པོར་ཆོས་ཟབ་མོ་སྤྱད་ཟབ་མོའི་ཚུལ་ལ་རབ་ཏུ་གནས་ཤིང་སྔོན་གྱི་སངས་རྒྱས་ལ་བསྙེན་བཀུར་བྱས་ཏེ། </s>
  </p>
  <p id="207">
    <s id="207:1">སྐྱེ་བོའི་ཚོགས་མང་པོའི་དོན་དུ་བསམས་ནས། </s>
  </p>
  <p id="208">
    <s id="208:1">ཟབ་མོ་དེ་དག་ཞུ་བ་ཞུས་པ་དེ་ལེགས་སོ་ལེགས་སོ། །</s>
  </p>
  <p id="209">
    <s id="209:1">ས་གའི་བཤེས་གཉེན་དེའི་ཕྱིར་རབ་ཏུ་ཉོན་ལ་ཡིད་ལ་ཟུང་ཤིག་དང་ངས་བཤད་དོ། །</s>
  </p>
  <p id="210">
    <s id="210:1">རྒྱལ་རིགས་ས་གའི་བཤེས་གཉེན་ཤིང་སཱ་ལ་ཆེན་པོ་ལྟ་བུས་བཅོམ་ལྡན་འདས་ལེགས་སོ་ཞེས་གསོལ་ནས་བཅོམ་ལྡན་འདས་ཀྱི་ལྟར་ཉན་པ་དང་། </s>
    <s id="210:2">བཅོམ་ལྡན་འདས་ཀྱིས་དེ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="211">
    <s id="211:1">ས་གའི་བཤེས་གཉེན་སེམས་ཅན་དག་གཟུགས་ལ་འདོད་ཆགས་སྤྱོད་པའི་གཉེན་པོ་ནི་མི་གཙང་བའོ། །</s>
  </p>
  <p id="212">
    <s id="212:1">སེམས་ཅན་དག་སྒྲ་ལ་འདོད་ཆགས་སྤྱོད་པའི་གཉེན་པོ་ནི་མི་རྟག་པའི་འདུ་ཤེས་སོ། །</s>
  </p>
  <p id="213">
    <s id="213:1">དེ་བཞིན་དུ་སེམས་ཅན་དག་དྲི་ལ་འདོད་ཆགས་སྤྱོད་པའི་གཉེན་པོ་ནི་སྟོང་པ་ཉིད་དོ། །</s>
  </p>
  <p id="214">
    <s id="214:1"><ref folio="F.137.a"/>སེམས་ཅན་དག་རོ་ལ་འདོད་ཆགས་སྤྱོད་པའི་གཉེན་པོ་ནི་མི་འཐུན་པའི་འདུ་ཤེས་སོ། །</s>
  </p>
  <p id="215">
    <s id="215:1">སེམས་ཅན་དག་རེག་བྱ་ལ་འདོད་ཆགས་སྤྱོད་པའི་གཉེན་པོ་ནི་སྡུག་བསྔལ་བའི་འདུ་ཤེས་སོ། །</s>
  </p>
  <p id="216">
    <s id="216:1">སེམས་ཅན་དག་ཆོས་ལ་འདོད་ཆགས་སྤྱོད་པའི་གཉེན་པོ་ནི་བདག་མེད་པའི་འདུ་ཤེས་སོ། །</s>
  </p>
  <p id="217">
    <s id="217:1">ས་གའི་བཤེས་གཉེན་ཚུལ་འདིས་ནི་སེམས་ཅན་དག་ཇི་ལྟར་སྤྱོད་པའི་གཉེན་པོ་བསྟན་པར་བྱ་སྟེ། </s>
  </p>
  <p id="218">
    <s id="218:1">ས་གའི་བཤེས་གཉེན་གཞན་ཡང་སེམས་ཅན་ཐམས་ཅད་ཀྱི་ལམ་ཡོད་ཅིང་ལམ་གྱི་སྤྱོད་པ་ཡོད་དེ་འདི་ལྟ་སྟེ་ཐེ་ཚོམ་མེད་པའི་སྨན་འཇིག་རྟེན་ཐམས་ཅད་ལ་མངོན་པར་མི་དགའ་བའི་འདུ་ཤེས་སོ། །</s>
  </p>
  <p id="219">
    <s id="219:1">ས་གའི་བཤེས་གཉེན་གཞན་ཡང་སེམས་ཅན་ཐམས་ཅད་ཀྱི་སྤྱོད་པ་ཐེ་ཚོམ་མེད་པར་ལམ་གང་ལ་སེམས་ཅན་ཐམས་ཅད་ཀྱི་སྤྱོད་པ་ལམ་གྱི་མཆོག་ལ་ལམ་གང་གིས་ཡང་དག་པར་སྤོང་བ་འདི་ལྟ་སྟེ། </s>
  </p>
  <p id="220">
    <s id="220:1">རྣམ་པར་ཐར་བའི་སྒོ་མཚན་མ་མེད་པའོ། །</s>
  </p>
  <p id="221">
    <s id="221:1">ས་གའི་བཤེས་གཉེན་འདི་ལྟ་སྟེ། </s>
  </p>
  <p id="222">
    <s id="222:1">མཚན་མ་ཐམས་ཅད་ཡིད་ལ་མི་བྱེད་པ་འདི་ཡང་སེམས་ཅན་ཐམས་ཅད་ཀྱི་སྤྱོད་པ་ཐེ་ཙོམ་མེད་པའི་ལམ་འཆིང་བ་ཐམས་ཅད་ཡང་དག་པར་གཅོད་པར་འགྱུར་རོ། །</s>
  </p>
  <p id="223">
    <s id="223:1">ས་གའི་བཤེས་གཉེན་ངས་ཤེས་པ་འདི་བསྒྲུབ་པའི་ཕྱིར། སྔོན་གྱི་སངས་རྒྱས་བྱེ་བ་ཁྲག་ཁྲིག་དག་ལ་བསྙེན་བཀུར་བྱས་ཏེ། </s>
  </p>
  <p id="224">
    <s id="224:1">དེ་ལྟར་ངས་དགེ་བའི་རྩ་བ་བསྐྱེད་ཅིང་དགེ་བའི་རྩ་བ་དེ་དག་གིས་ངས་ད་ལྟར་བྱུང་བ་ཤེས་པ་འགོག་པར་འགྱུར་བའི་ལམ་བསྒྲུབས་སོ། །</s>
  </p>
  <p id="225">
    <s id="225:1">མཽད་གལ་གྱི་བུ་དེ་ནས་རྒྱལ་རིགས་ས་གའི་བཤེས་གཉེན་ཤིང་སཱ་ལ་ཆེན་པོ་ལྟ་བུས་བཅོམ་ལྡན་འདས་དེ་བཞིན་གཤེགས་པ་མཐའ་ཡས་གཟིགས་དེ་ལ་རིན་པོ་ཆེ་ཐམས་ཅད་ཀྱི་མེ་ཏོག་གིས་མངོན་པར་གཏོར། </s>
  </p>
  <p id="226">
    <s id="226:1">མངོན་པར་རབ་ཏུ་གཏོར་ནས་ལུས་ཐམས་ཅད་ཀྱིས་བཅོམ་ལྡན་འདས་དེ་ལ་ཕྱག་འཚལ་ལོ། །</s>
  </p>
  <p id="227">
    <s id="227:1">མཽད་གལ་གྱི་བུ་དེའི་ཚེ་དེའི་དུས་ན་རྒྱལ་རིགས་ས་གའི་བཤེས་གཉེན་ཤིང་སཱ་ལ་ཆེན་པོ་ལྟར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="228">
    <s id="228:1">ང་དེའི་ཚེ་དེའི་དུས་ན་རྒྱལ་རིགས་ས་གའི་བཤེས་གཉེན་ཤིང་སཱ་ལ་ཆེན་པོ་ལྟ་བུར་གྱུར་ཏོ། །</s>
  </p>
  <p id="229">
    <s id="229:1">དགེ་བའི་རྩ་བ་དེས་ང་ད་ལྟར་བྱུང་བ་ཤེས་པ་འགོག་པར་འགྱུར་བའི་ལམ་ཤེས་པ་མངོན་པར་ཡང་དག་པར་ཐུགས་སུ་ཆུད་དོ། །</s>
  </p>
  <p id="230">
    <s id="230:1">དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་གསུངས་སོ། །</s>
  </p>
  <p id="231">
    <s id="231:1">རྒྱལ་བ་<ref folio="F.137.b"/>ཀུན་གཟིགས་སྐྱོབ་ལ་བཀུར་སྟི་བྱས་པས་སུ། །དགེ་རྩ་དེ་ཡིས་ད་ལྟར་བྱུང་ཤེས་ང་རྣམ་སྦྱངས། །</s>
  </p>
  <p id="232">
    <s id="232:1">དེ་འདྲའི་དགེ་རྩ་མེད་ན་ཀུན་མཐོང་མི་ནུས་ཏེ། །</s>
  </p>
  <p id="233">
    <s id="233:1">དགེ་རྩ་གང་གིས་ད་ལྟར་བྱུང་ཤེས་ང་རྣམ་སྦྱངས། །</s>
  </p>
  <p id="234">
    <s id="234:1">ང་ནི་ཆོས་གང་མི་ཤེས་ཅི་ཡང་མེད་པས་ན། །</s>
  </p>
  <p id="235">
    <s id="235:1">བདུད་ཀྱི་ཞགས་པའི་རྒྱུད་ལས་སེམས་ཅན་ཐར་བར་བྱ། །</s>
  </p>
  <p id="236">
    <s id="236:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་ཡོངས་སུ་དྲི་བའི་རང་བཞིན་ཅན་དུ་བྱ་སྟེ། </s>
  </p>
  <p id="237">
    <s id="237:1">མཽད་གལ་གྱི་བུ་བྱང་ཆུབ་སེམས་དཔའ་ཡོངས་སུ་འདྲི་བའི་རང་བཞིན་ཅན་ནི་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱའོ། །</s>
  </p>
  <p id="238">
    <s id="238:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པའི་འཁོར་བ་དེའི་ཕ་རོལ་གྱི་ཡང་ཆེས་ཕ་རོལ་ན་དེ་བཞིན་གཤེགས་པ་ཁྲིད་མཛད་ཅེས་བྱ་བ་ནས། </s>
  </p>
  <p id="239">
    <s id="239:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་སྟེ། </s>
  </p>
  <p id="240">
    <s id="240:1">དེའི་ཚེ་འཛམ་བུའི་གླིང་འདི་ཞེང་དུ་དཔག་ཚད་དྲུག་ཁྲིར་གྱུར་ཅིང་། ཀུན་ནས་གྲུ་བཞི་ལ་ཇི་ཙམ་དུ་སྲིད་དུ་ཡོད་པ་དེ་ཙམ་དུ་ཞེང་དུ་ཡང་གྲུ་བཞི་སྟེ། </s>
  </p>
  <p id="241">
    <s id="241:1">འདི་ལྟ་སྟེ་མཛེས་པར་སྤྲུལ་པ་ཤིན་ཏུ་རྣམ་པར་ཕྱེ་བ་མིག་མངས་རིས་སུ་བྲིས་པ། གསེར་གྱི་གདུགས་ཀྱིས་ཤིན་ཏུ་བཀབ་པ། ལག་མཐིལ་ལྟར་མཉམ་པར་གྱུར་ཏོ། །</s>
  </p>
  <p id="242">
    <s id="242:1">དེའི་ཚེ་ང་འཛམ་བུའི་གླིང་གི་རྒྱལ་པོར་གྱུར་ཏེ། </s>
  </p>
  <p id="243">
    <s id="243:1">ཆོས་ཀྱི་རྒྱལ་པོ་ཆོས་དང་ལྡན་པ་རྒྱལ་བའི་སྡེ་ཞེས་བྱའོ། །</s>
  </p>
  <p id="244">
    <s id="244:1">དེའི་བུ་སྟོང་ཚང་བར་བྱུང་སྟེ། </s>
  </p>
  <p id="245">
    <s id="245:1">དེའི་བུ་ཐུ་བོ་གཞོན་ནུ་ཞི་བའི་བློ་གྲོས་ཞེས་བྱ་བ་སངས་རྒྱས་དཔག་ཏུ་མེད་པ་ལ་བསྙེན་བཀུར་བྱས་པ། </s>
    <s id="245:2">བྱང་ཆུབ་སེམས་དཔའི་ཆོས་ཐམས་ཅད་ལ་འདྲིས་པར་བྱས་པ་སྟོང་པ་ཉིད་ལ་མོས་པ། </s>
    <s id="245:3">ཆོས་ཟབ་མོའི་བཟོད་པ་དང་ལྡན་པ་རྒྱ་ཆེན་པོ་ལ་མོས་ཤིང་། </s>
    <s id="245:4">ཆོས་དམན་པ་ལ་མ་མོས་ཏེ</s>
  </p>
  <p id="246">
    <s id="246:1">ཆོས་དམན་པ་ལ་རྣམ་པར་སྨོད་པ། </s>
    <s id="246:2">བློ་གྲོས་ཤིན་ཏུ་ཞིབ་པ་ཞིག་བྱུང་ངོ་། །</s>
  </p>
  <p id="247">
    <s id="247:1">དེ་ནས་རྒྱལ་པོ་རྒྱལ་བའི་སྡེ་འདི་སྙམ་དུ་གྱུར་ཏེ། </s>
  </p>
  <p id="248">
    <s id="248:1">གཞོན་ནུ་འདི་ནི་ཤིན་ཏུ་བློ་ཟབ་ཅིང་ཆོས་དང་ལྡན་པ་ཡིན་ཏེ། </s>
  </p>
  <p id="249">
    <s id="249:1">བདག་གིས་དེའི་བསམ་པ་ཡོངས་སུ་རྫོགས་པར་བྱའོ་སྙམ་ནས། </s>
  </p>
  <p id="250">
    <s id="250:1">དེས་དེ་ལ་སྨྲས་པ། གཞོན་ནུ་ཁྱོད་ཀྱི་བྱ་བ་ཅི་ཡོད། </s>
  </p>
  <p id="251">
    <s id="251:1">དེས་སྨྲས་པ། ཡབ་གལ་ཏེ་བདག་ལ་ཐུགས་དཔག་མཛད་ན། </s>
  </p>
  <p id="252">
    <s id="252:1">དགེ་སྦྱོང་དང་བྲམ་ཟེ་མང་དུ་ཐོས་པ་ལས་བསྡུར་གསོལ། </s>
  </p>
  <p id="253">
    <s id="253:1">ཡབ་བདག་ཆོས་རྣམས་ལ་ཐེ་ཙོམ་མཆིས་ཏེ། </s>
  </p>
  <p id="254">
    <s id="254:1">དེ་བདག་གིས་དྲི་བར་བགྱི་ན། </s>
  </p>
  <p id="255">
    <s id="255:1">འདི་ལྟར་ཆོས་ཀྱི་ཐེ་ཚོམ་གཅོད་པ་རྡོ་ཐོགས་<ref folio="F.138.a"/>པ་དེ་འཚལ་ཏོ། །</s>
  </p>
  <p id="256">
    <s id="256:1">དེ་ནས་རྒྱལ་པོ་རྒྱལ་བའི་སྡེ་དེ་གཞོན་ནུ་ཞི་བའི་བློ་གྲོས་ཀྱི་ཚིག་ཐོས་ནས། </s>
  </p>
  <p id="257">
    <s id="257:1">གང་འཇིག་རྟེན་གྱི་ཁམས་ན། </s>
  </p>
  <p id="258">
    <s id="258:1">དགེ་སྦྱོང་དང་བྲམ་ཟེ་མཁས་པ་བློ་གྲོས་འཐུན་པ། སྤྱོད་པ་མ་ཉམས་པ་དེ་དག་རྒྱལ་པོ་རྒྱལ་བའི་སྡེ་དེའི་སྐྱེད་མོས་ཚལ་གྱི་གནས་སུ་བསྡུས་སོ། །</s>
  </p>
  <p id="259">
    <s id="259:1">དེ་ནས་གཞོན་ནུ་ཞི་བའི་བློ་གྲོས་དགེ་སྦྱོང་དང་། བྲམ་ཟེ་མཁས་པ་དེ་དག་དང་ལྷན་ཅིག་ཏུ་སྐྱེད་མོས་ཚལ་གྱི་གནས་ག་ལ་བ་དེར་དོང་ངོ་། །</s>
  </p>
  <p id="260">
    <s id="260:1">དེ་ནས་གཞོན་ནུ་ཞི་བའི་བློ་གྲོས་དང་། དགེ་སྦྱོང་དང་བྲམ་ཟེ་མཁས་པ་དཔྱོད་པ་དེ་དག་དང་ལྷན་ཅིག་ཏུ་ཆོས་བགྲོ་བར་བྱེད་དོ། །</s>
  </p>
  <p id="261">
    <s id="261:1">འཕགས་པ་དག་འཇིག་རྟེན་ན་ཅི་གནོད་དེ་ལ་</s>
    <s id="261:2">ཁ་ཅིག་གིས་འདི་སྐད་སྨྲས་སོ། །</s>
  </p>
  <p id="262">
    <s id="262:1">དབུལ་བ་ནི་འཇིག་རྟེན་ན་གནོད་དེ། </s>
  </p>
  <p id="263">
    <s id="263:1">དབུལ་བས་ཉེན་པའི་སེམས་ཅན་དག་ནི་ཅི་ནས་ཀྱང་བདག་དེ་ལ་བརྟེན་ཏེ་བདེ་བར་བྱའོ་སྙམ་ནས་གཞན་ལ་རྟེན་པར་བྱེད་དོ། །</s>
  </p>
  <p id="264">
    <s id="264:1">ཁ་ཅིག་གིས་འདི་སྐད་སྨྲས་སོ། །</s>
  </p>
  <p id="265">
    <s id="265:1">བརྙས་པ་ནི་འཇིག་རྟེན་ན་གནོད་དེ་</s>
  </p>
  <p id="266">
    <s id="266:1">བརྙས་པར་བྱ་བའི་སེམས་ཅན་དག་ནི་ཅི་ནས་ཀྱང་དེ་ལ་བརྟེན་ཏེ་</s>
  </p>
  <p id="267">
    <s id="267:1">བརྙས་སུ་མི་འདོད་དོ་སྙམ་ནས་</s>
  </p>
  <p id="268">
    <s id="268:1">གཞན་ལ་རྟེན་པར་བྱེད་དོ། །</s>
  </p>
  <p id="269">
    <s id="269:1">ཁ་ཅིག་གིས་འདི་སྐད་སྨྲས་སོ། །</s>
  </p>
  <p id="270">
    <s id="270:1">ངག་དང་མི་ལྡན་པ་ནི་འཇིག་རྟེན་ན་གནོད་དེ། </s>
  </p>
  <p id="271">
    <s id="271:1">ངག་ཉམས་པའི་སེམས་ཅན་དག་ནི་ཅི་ནས་ཀྱང་དེ་ལ་བརྟེན་ཏེ་བདེ་བར་བྱའོ་སྙམ་ནས་གཞན་ལ་རྟེན་པར་བྱེད་དོ། །</s>
  </p>
  <p id="272">
    <s id="272:1">ཁ་ཅིག་གིས་འདི་སྐད་སྨྲས་སོ། །</s>
  </p>
  <p id="273">
    <s id="273:1">བློ་དང་མི་ལྡན་པ་ནི་འཇིག་རྟེན་ན་གནོད་དེ། </s>
  </p>
  <p id="274">
    <s id="274:1">བློ་རྣམ་པར་ཉམས་པའི་སེམས་ཅན་དག་ནི་ཅི་ནས་ཀྱང་བདག་དེ་ལ་བརྟེན་ཏེ་</s>
  </p>
  <p id="275">
    <s id="275:1">བློ་ཐོབ་པར་བྱས་ལ། བློའི་སྟོབས་བསྐྱེད་པ་གང་གིས་བདེ་བར་འཚོ་བར་བྱའོ་སྙམ་ནས་</s>
  </p>
  <p id="276">
    <s id="276:1">གཞན་ལ་རྟེན་པར་བྱེད་དོ། །</s>
  </p>
  <p id="277">
    <s id="277:1">ཁ་ཅིག་གིས་འདི་སྐད་སྨྲས་སོ། །</s>
  </p>
  <p id="278">
    <s id="278:1">དོན་ཡོངས་སུ་ཉམས་པ་ནི་འཇིག་རྟེན་ན་གནོད་དེ། </s>
  </p>
  <p id="279">
    <s id="279:1">དོན་ཡོངས་སུ་ཉམས་པའི་སེམས་ཅན་དག་ནི་ཅི་ནས་ཀྱང་དེ་ལ་བརྟེན་ཏེ། </s>
  </p>
  <p id="280">
    <s id="280:1">དོན་ཡོངས་སུ་ཉམས་པ་མེད་པར་བྱའོ་སྙམ་ནས་གཞན་ལ་རྟེན་པར་བྱེད་དོ། །</s>
  </p>
  <p id="281">
    <s id="281:1">ཁ་ཅིག་གིས་འདི་སྐད་སྨྲས་སོ། །</s>
  </p>
  <p id="282">
    <s id="282:1">མཛའ་བཤེས་དང་བྲལ་བ་ནི་འཇིག་རྟེན་ན་གནོད་དེ། </s>
  </p>
  <p id="283">
    <s id="283:1">མཛའ་བཤེས་དང་བྲལ་བའི་སེམས་ཅན་དག་ནི་ཅི་ནས་ཀྱང་དེ་ལ་བརྟེན་ཏེ། </s>
  </p>
  <p id="284">
    <s id="284:1">བདེ་བར་འཚོ་བར་བྱའོ་སྙམ་ནས་གཞན་ལ་རྟེན་པར་བྱེད་དོ། །</s>
  </p>
  <p id="285">
    <s id="285:1">ཁ་ཅིག་གིས་འདི་སྐད་སྨྲས་སོ། །</s>
  </p>
  <p id="286">
    <s id="286:1">བཟོ་མི་ཤེས་པ་ནི་འཇིག་རྟེན་ན་གནོད་དེ། </s>
  </p>
  <p id="287">
    <s id="287:1">བཟོ་མི་ཤེས་པའི་སྐྱེས་བུ་དག་ནི་ཅི་ནས་ཀྱང་དེ་ལ་བརྟེན་ཏེ། </s>
  </p>
  <p id="288">
    <s id="288:1">བདེ་བར་འཚོ་བར་བྱའོ་སྙམ་ནས་<ref folio="F.138.b"/>གཞན་ལ་རྟེན་པར་བྱེད་དོ། །</s>
  </p>
  <p id="289">
    <s id="289:1">ཁ་ཅིག་གིས་འདི་སྐད་སྨྲས་སོ། །</s>
  </p>
  <p id="290">
    <s id="290:1">རྒྱལ་སྲིད་ཉམས་པ་ནི་འཇིག་རྟེན་ན་གནོད་དེ། </s>
  </p>
  <p id="291">
    <s id="291:1">རྒྱལ་སྲིད་ཉམས་ན་རྒྱལ་པོ་ལ་བརྟེན་པ་ཐམས་ཅད་སྡུག་བསྔལ་བར་འགྱུར་རོ། །</s>
  </p>
  <p id="292">
    <s id="292:1">གཞན་དག་གིས་འདི་སྐད་སྨྲས་སོ། །</s>
  </p>
  <p id="293">
    <s id="293:1">རྒྱལ་པོ་ལ་བརྙས་ན་སྡུག་བསྔལ་ཞིང་། རྒྱལ་པོའི་བློན་པོ་ལ་བརྙས་ན་ཡང་སྡུག་བསྔལ་བར་ཡང་འགྱུར་རོ། །</s>
  </p>
  <p id="294">
    <s id="294:1">གཞན་དག་གིས་འདི་སྐད་སྨྲས་སོ། །</s>
  </p>
  <p id="295">
    <s id="295:1">ཆུང་མ་མ་གུས་པ་དག་ནི་གནོད་དེ། </s>
  </p>
  <p id="296">
    <s id="296:1">ཁྱིམ་ཐབ་འཁྲུགས་ན་གསོད་པར་འགྱུར་རོ། །</s>
  </p>
  <p id="297">
    <s id="297:1">གཞན་དག་གིས་འདི་སྐད་སྨྲས་སོ། །</s>
  </p>
  <p id="298">
    <s id="298:1">གཞན་གྱི་བུད་མེད་ཀྱི་གན་དུ་འགྲོ་བ་ནི་འཇིག་རྟེན་ན་གནོད་དེ། </s>
  </p>
  <p id="299">
    <s id="299:1">གཞན་གྱི་བུད་མེད་ཀྱི་གན་དུ་འགྲོ་བའི་སེམས་ཅན་དག་ནི་རྒྱུ་དེས་ཉོན་མོངས་པར་འགྱུར་ཏེ། </s>
  </p>
  <p id="300">
    <s id="300:1">དེ་ལྟ་བས་ན་གཞན་གྱི་བུད་མེད་ཀྱི་གན་དུ་འགྲོ་བ་ནི་འཇིག་རྟེན་ན་གནོད་དོ། །</s>
  </p>
  <p id="301">
    <s id="301:1">གཞན་དག་གིས་འདི་སྐད་སྨྲས་སོ། །</s>
  </p>
  <p id="302">
    <s id="302:1">ཆོག་མི་ཤེས་པ་ནི་འཇིག་རྟེན་ན་གནོད་དེ། </s>
  </p>
  <p id="303">
    <s id="303:1">ཆོག་མི་ཤེས་པའི་སྐྱེས་བུ་ནི་ལྕགས་ཀྱི་ལམ་དང་། ཕུར་བུའི་ལམ་དང་། སྤའི་ལམ་ནས་འགྲོ་ཞིང་ཆོག་མི་ཤེས་པའི་སྐྱེས་བུ་ཆགས་པས་ཟིལ་གྱིས་ནོན་པའི་སེམས་ཀུན་ནས་འཛིན་པས་ནོར་གྱི་ཕྱིར་གཞན་གྱི་ཁྱིམ་དུ་འཇུག་སྟེ</s>
  </p>
  <p id="304">
    <s id="304:1">དེ་ནི་དེ་ལས་ཉོན་མོངས་པར་འགྱུར་རོ། །</s>
  </p>
  <p id="305">
    <s id="305:1">གཞན་དག་གིས་འདི་སྐད་སྨྲས་སོ། །</s>
  </p>
  <p id="306">
    <s id="306:1">བྱས་པ་མི་གཟོ་བ་ནི་འཇིག་རྟེན་ན་གནོད་དེ། </s>
  </p>
  <p id="307">
    <s id="307:1">བྱས་པ་མི་གཟོ་བའི་སྐྱེས་བུ་ནི་ཕན་པ་བྱེད་པ་ལ་མི་ལྟ་སྟེ། </s>
  </p>
  <p id="308">
    <s id="308:1">དེ་སྔོན་ཕན་པ་བྱས་པ་ལ་མི་རྟོག་ཅིང་། སྔོན་གྱི་ཕན་པ་བྱེད་པ་ལ་མི་ལྟ། དེ་སྔོན་ཕན་པ་བྱས་པའི་སྔོན་གྱི་དོན་ལ་མི་རྟོག་ཅིང་། སྔོན་གྱི་ཕན་པ་རྣམ་པར་འཇིག་པར་བྱེད་ལ། བྱས་པ་མི་གཟོ་བ་ཕལ་ཆེར་གནོད་པར་བྱ་བ་སེམས་ཏེ། </s>
  </p>
  <p id="309">
    <s id="309:1">འདི་སྐད་ཅེས་ཐོས་སོ། །</s>
  </p>
  <p id="310">
    <s id="310:1">སྐྱེས་བུ་གང་ཞིག་ཚལ་གྱི་ནང་དུ་སོང་བ་ལས་སྤྲིན་ནག་པོ་བྱུང་ནས་</s>
    <s id="310:2">མགོན་མེད་སྐྱབས་མེད་པ་ལས་དོམ་ཞིག་གིས་བསྐྱབས་ཏེ། </s>
  </p>
  <p id="311">
    <s id="311:1">དེ་དེས་ཁྲིད་ནས་རང་གི་གནས་སུ་བཅུག་གོ། །</s>
  </p>
  <p id="312">
    <s id="312:1">དེ་དེར་ཞག་བདུན་དུ་འབྲས་བུ་དང་རྩ་བས་གསོས་ཏེ། </s>
  </p>
  <p id="313">
    <s id="313:1">འདི་གྲང་བས་སྡུག་བསྔལ་སྐྱེས་པ་མེད་པར་བྱའོ་ཞེས་ཟེར་ནས་བཟུང་སྟེ་མཆན་དུ་བཅུག་གོ །</s>
  </p>
  <p id="314">
    <s id="314:1">དེ་ནས་ཞག་བདུན་འདས་པ་དང་སྤྲིན་ནག་པོ་དེ་མེད་དེ་དེའི་གནས་ནས་ཕྱུང་སྟེ་གཏོང་ངོ་། །</s>
  </p>
  <p id="315">
    <s id="315:1">དེ་ནས་སྔོན་གྱི་ཕན་བཏགས་པ་ཡོངས་སུ་གཏང་སྟེ། </s>
  </p>
  <p id="316">
    <s id="316:1">རྔོན་པ་གཞན་དག་གིས་མཐོང་བར་བྱས་ནས་དོམ་དེ་བསད་དོ། །</s>
  </p>
  <p id="317">
    <s id="317:1"><ref folio="F.139.a"/>དེ་ལྟ་བས་ན་བྱས་པ་མི་གཟོ་བ་ཉིད་ནི་འཇིག་རྟེན་ན་སྡུག་བསྔལ་ཏེ། </s>
  </p>
  <p id="318">
    <s id="318:1">འདི་ལྟར་སྡུག་བསྔལ་གྱི་རྣམ་པ་མང་པོ་སྣ་ཚོགས་རབ་ཏུ་བསྟན་ཏོ། །</s>
  </p>
  <p id="319">
    <s id="319:1">དེ་ནས་གཞོན་ནུ་ཞི་བའི་བློ་གྲོས་ཀྱིས་དགེ་སྦྱོང་དང་བྲམ་ཟེ་མཁས་པ་དག་ལ་འདི་སྐད་ཅེས་སྨྲས་སོ། །</s>
  </p>
  <p id="320">
    <s id="320:1">གང་གི་ཚེ་ཚེ་དང་ལྡན་པ་ཁྱེད་ཅག་གིས་སྡུག་བསྔལ་དང་གནོད་པ་སྣ་ཚོགས་བཤད་པ་ནི་བདག་རྗེས་སུ་ཡི་རང་ངོ་། །</s>
  </p>
  <p id="321">
    <s id="321:1">གཞན་ཡང་བདག་གིས་འཇིག་རྟེན་ན་གནོད་པ་གསུམ་མཐོང་སྟེ། </s>
  </p>
  <p id="322">
    <s id="322:1">གནོད་པ་གང་གིས་སེམས་ཅན་དག་གནོད་ཅིང་སྡུག་བསྔལ་བར་གྱུར་པ་གསུམ་གང་ཞེ་ན། </s>
  </p>
  <p id="323">
    <s id="323:1">རྒ་བས་གནོད་པ་དང་། ན་བས་གནོད་པ་དང་། འཆི་བས་གནོད་པ་སྟེ། </s>
  </p>
  <p id="324">
    <s id="324:1">གསུམ་པོ་འདི་དག་གིས་འཇིག་རྟེན་གནས་པ་བདུད་དང་བཅས་པ། ཚངས་པ་དང་བཅས་པ་གནོད་པས་གནོད་དེ། </s>
  </p>
  <p id="325">
    <s id="325:1">དེ་ལས་ངེས་པར་འབྱུང་བ་ཡང་དག་པར་རབ་ཏུ་མི་ཤེས་སོ། །</s>
  </p>
  <p id="326">
    <s id="326:1">དེ་བཞིན་གཤེགས་པ་བར་སྣང་ལ་ཁྲིད་མཛད་ཅེས་བྱ་བ་འཇིག་རྟེན་དུ་བྱུང་སྟེ། </s>
  </p>
  <p id="327">
    <s id="327:1">དེ་སྐྱེ་བ་དང་རྒ་བ་དང་། ན་བ་དང་། འཆི་བ་ལས་ཡང་དག་པར་འདའ་བའི་ཆོས་སྟོན་ཏོ་ཞེས་དེ་སྐད་ཐོས་ཏེ། </s>
  </p>
  <p id="328">
    <s id="328:1">ཁྱེད་ཅག་ཚུར་ཤོག །</s>
  </p>
  <p id="329">
    <s id="329:1">ལྷན་ཅིག་ཏུ་བཅོམ་ལྡན་འདས་དེའི་དྲུང་དུ་དོང་ལ་འཇིག་རྟེན་ན་གནོད་པ་དུ་མཆིས་ཞེས་ཞུ་བར་བྱའོ། །</s>
  </p>
  <p id="330">
    <s id="330:1">བཅོམ་ལྡན་འདས་དེ་ཇི་ལྟ་བ་བཞིན་དུ་ལུང་སྟོན་ཏེ། </s>
  </p>
  <p id="331">
    <s id="331:1">དེ་ལྟར་དོན་གཟུང་བར་བྱའོ། །</s>
  </p>
  <p id="332">
    <s id="332:1">དེ་ནས་གཞོན་ནུ་ཞི་བའི་བློ་གྲོས་སྲོག་ཆགས་བྱེ་བ་ཕྲག་དྲུག་དང་ལྷན་ཅིག་ཏུ་དེ་བཞིན་གཤེགས་པ་ཁྲིད་མཛད་དེ་ག་ལ་བ་དེར་དོང་སྟེ་</s>
  </p>
  <p id="333">
    <s id="333:1">ཕྱིན་ནས་</s>
  </p>
  <p id="334">
    <s id="334:1">བཅོམ་ལྡན་འདས་དེ་བཞིན་གཤེགས་པ་དེའི་ཞབས་ལ་སྤྱི་བོས་ཕྱག་འཚལ་ཏེ</s>
  </p>
  <p id="335">
    <s id="335:1">ཕྱོགས་གཅིག་ཏུ་འདུག་གོ། །</s>
  </p>
  <p id="336">
    <s id="336:1">སྲོག་ཆགས་བྱེ་བ་ཕྲག་དྲུག་པོ་དེ་དག་ཀྱང་སོ་སོར་སྐྱིལ་མོ་ཀྲུང་བཅས་ཏེ་འཁོད་དོ། །</s>
  </p>
  <p id="337">
    <s id="337:1">རྒྱལ་པོ་གཞོན་ནུ་ཞི་བའི་བློ་གྲོས་ཕྱོགས་གཅིག་ཏུ་འདུག་པས། དེ་བཞིན་གཤེགས་པ་དེ་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="337:2">ཤིན་ཏུ་དྲི་མེད་ཐུགས་ཞི་ལྷར་བཅས་པའི། །འཇིག་རྟེན་ཁྲིད་མཛད་ཁྱོད་ལ་ཞུ་བ་ནི། །</s>
    <s id="337:3">འགྲོ་བ་སྤྱོད་པའི་གནོད་པ་གང་ལགས་པ། །</s>
    <s id="337:4">ཀུན་ཏུ་སྤྱན་མངའ་དེ་དག་བདག་ལ་གསུངས། །</s>
  </p>
  <p id="338">
    <s id="338:1">ཆགས་པ་གང་གིས་འགྲོ་བའི་གནོད་པ་དག །</s>
  </p>
  <p id="339">
    <s id="339:1">ཕན་མཛད་བརྩེ་ལྡན་དེ་དག་བདག་ལ་གསུངས། །</s>
  </p>
  <p id="340">
    <s id="340:1">གང་ཞིག་ཐོས་ནས་སྐྱེ་བོའམ་གལ་ཏེ་བདག །རབ་ཏུ་ཐར་བར་བགྱི་བ་འཚལ་<ref folio="F.139.b"/>བར་བགྱི། །</s>
  </p>
  <p id="341">
    <s id="341:1">གཞོན་ནུའི་ཚིག་དེས་ཤིན་ཏུ་ཡོན་ཏན་ལྡན། །</s>
  </p>
  <p id="342">
    <s id="342:1">ཞུ་བ་འདི་ནི་ཁྲིད་མཛད་གསན་ནས་ཀྱང་། །རྒྱལ་བ་ཆོས་རྣམས་ཐམས་ཅད་ཐུགས་ཆུད་པའི། །འདྲེན་པས་འཇིག་རྟེན་ཕན་ཕྱིར་ལུང་བསྟན་པ། །</s>
    <s id="342:2">གང་གིས་སྐྱེ་ལ་གནོད་པའི་རྣམ་པ་ནི། །རྒ་དང་ན་དང་འཆི་དང་མྱ་ངན་དང་། །རྣམ་པ་སྣ་ཚོགས་སྡུག་བསྔལ་གནོད་འགྱུར་བ། །</s>
    <s id="342:3">འགྲོ་བ་ཉེ་བར་ཉོན་མོངས་མི་ཤེས་སོ། །</s>
  </p>
  <p id="343">
    <s id="343:1">སྐྱེས་མ་ཐག་ཏུ་སྔོན་གྱི་ལས་ཀྱིས་སུ། །ངན་པའམ་བཟང་པོའི་རྗེས་སུ་མྱུར་དུ་འགྲོ། །</s>
  </p>
  <p id="344">
    <s id="344:1">དེ་བཞིན་དམའ་བའམ་མཐོ་བའི་རིགས་སུ་སྐྱེ། །</s>
  </p>
  <p id="345">
    <s id="345:1">ཁྱད་པར་དེ་ཡིས་ཁ་དོག་ཕུན་སུམ་ཚོགས། །གཟུགས་ངན་པའམ་མངོན་པར་གཟུགས་བཟང་དང་། །བུད་མེད་སྐྱེས་པ་དེ་བཞིན་མ་ནིང་ངམ། །ཚངས་པ་དེ་བཞིན་རྒྱལ་རིགས་རྗེའུ་རིགས་དམངས། །དབུལ་བའམ་དེ་བཞིན་ལོངས་སྤྱོད་ལྡན་པའམ། །དབང་པོ་ཉམས་པ་མེད་པ་འཐོབ་པའམ། །དེ་བཞིན་དབང་པོ་དག་ནི་མ་ཚང་བ། །སྐྱེ་བ་སྲིད་པ་དེ་ཡིས་གནོད་པ་ཡིན། །</s>
  </p>
  <p id="346">
    <s id="346:1">རྒ་དང་ན་དང་འཆི་བ་སྡིག་ཡིན་ཏེ། །</s>
  </p>
  <p id="347">
    <s id="347:1">ཁྲོ་བ་སྤངས་པས་གཟུགས་བཟང་འཐོབ་འགྱུར་ལ། །ཁྲོ་བ་བསྐྱེད་པས་གཟུགས་ངན་འཐོབ་པར་འགྱུར། །</s>
  </p>
  <p id="348">
    <s id="348:1">ང་རྒྱལ་བསྐྱེད་པས་བརྙས་པ་འཐོབ་འགྱུར་ལ། །ང་རྒྱལ་སྤངས་པས་བཀུར་སྟི་འཐོབ་པར་འགྱུར། །</s>
  </p>
  <p id="349">
    <s id="349:1">སྲོག་ཆགས་བསད་པས་ཚེ་ནི་ཐུང་འགྱུར་ལ། །བསྲུང་བ་བྱས་པས་ཚེ་རིང་ཚེ་འཕེལ་འགྱུར། །</s>
  </p>
  <p id="350">
    <s id="350:1">སྲོག་ཆགས་གཙེས་པས་ངན་འགྲོར་དེ་འགྲོ་ལ། །མི་ཡི་སྐྱེ་བར་དེ་ནི་ནད་ཅན་འགྱུར། །</s>
  </p>
  <p id="351">
    <s id="351:1">མི་ཡི་འཇིག་རྟེན་སེམས་ཅན་བསྲུང་བྱས་ཤིང་། །སྡུག་བསྔལ་མང་པོ་འཇིགས་ལས་དབུགས་ཕྱུང་བ། །ལས་དེ་བྱས་པས་མི་ནི་སྤངས་ནས་</s>
  </p>
  <p id="352">
    <s id="352:1">སུ། །ལྷ་གནས་དག་ཏུ་དེ་ནི་རབ་ཏུ་དགའ། །</s>
  </p>
  <p id="353">
    <s id="353:1">ལྷ་ལས་ཤི་ནས་རྗེས་སུ་མི་ཐོབ་སྟེ། །</s>
  </p>
  <p id="354">
    <s id="354:1">བདེ་ཞིང་ནད་མེད་དྲན་པ་མངོན་དུ་འབྱུང་། །</s>
  </p>
  <p id="355">
    <s id="355:1">སྐྱེ་བར་ནམ་ཡང་སྡུག་བསྔལ་མི་མྱོང་སྟེ། །</s>
  </p>
  <p id="356">
    <s id="356:1">ལྷ་དང་མི་ཡི་ཡིད་དུ་འོང་བར་འགྱུར། །</s>
  </p>
  <p id="357">
    <s id="357:1">མི་གང་གཞན་གྱི་བུད་མེད་དེར་འགྲོ་ན། །</s>
  </p>
  <p id="358">
    <s id="358:1">མི་ལས་ཤི་ནས་</s>
  </p>
  <p id="359">
    <s id="359:1">ངན་འགྲོར་དེ་འགྲོ་ལ། །ལྕགས་ཀྱི་ཤལ་མར་ཚེར་མ་རྣོན་པོ་ཡིས། །འབིགས་པར་བྱེད་ཅིང་སྡུག་བསྔལ་མི་ཡིས་གདུངས། །</s>
    <s id="359:2">སྡིག་ཅན་དམྱལ་བའི་ལས་ནི་ཟད་བྱས་ནས</s>
  </p>
  <p id="360">
    <s id="360:1">མི་ཡིས་<ref folio="F.140.a"/>འཇིག་རྟེན་རྙེད་དཀའ་ཐོབ་ནས་སུ། །རང་གིས་ཆུང་མ་ལ་ཡང་དབང་མེད་ཅིང་། །ལས་མི་ཤེས་པས་དེ་ནི་མྱ་ངན་བྱེད། །</s>
  </p>
  <p id="361">
    <s id="361:1">གང་དག་གཞན་གྱི་བུད་མེད་སྡོམ་བྱེད་ཅིང་། །གཞན་གྱི་བུད་མེད་དག་ལ་ཡིད་མི་གཏོད། །</s>
  </p>
  <p id="362">
    <s id="362:1">མི་ཡི་ལུས་ནི་དེ་ཡིས་སྤངས་ནས་སུ། །འདི་ནས་འཕོས་ནས་མཐོ་རིས་རབ་ཏུ་དགའ། །</s>
  </p>
  <p id="363">
    <s id="363:1">དེ་རྟག་ལྷ་ཡི་འཇིག་རྟེན་ཤེས་རབ་ལྡན། །</s>
  </p>
  <p id="364">
    <s id="364:1">མཁས་པ་མི་ཡི་འཇིག་རྟེན་ཐོབ་ནས་ཀྱང་། །གུས་བྱེད་བུད་མེད་རྙེད་ཅིང་རྗེས་འབྲང་ལ། །བསམ་པ་འཐུན་པའི་སློབ་མ་རྙེད་པར་འགྱུར། །</s>
  </p>
  <p id="365">
    <s id="365:1">མི་གང་ཚིག་ལ་ཤིན་ཏུ་མི་སྡོམ་པ། །དེ་ལ་དྲིས་ན་རྫུན་པའི་ཚིག་སྨྲ་སྟེ། །</s>
  </p>
  <p id="366">
    <s id="366:1">མི་ལས་ཤི་ནས་ངན་འགྲོར་དེ་འགྲོ་ཞིང་། །ལེགས་པ་མ་ཡིན་སྡུག་བསྔལ་ཚོར་མྱོང་འགྱུར། །</s>
  </p>
  <p id="367">
    <s id="367:1">དེ་ནས་ཤི་ནས་མི་ཡི་སྲིད་པར་འོངས། །</s>
  </p>
  <p id="368">
    <s id="368:1">མི་ཡི་འཇིག་རྟེན་རྙེད་དཀའ་ཐོབ་ནས་སུ། །ཡང་དག་མ་ཡིན་མེད་པའི་སྐུར་པ་འཐོབ། །</s>
  </p>
  <p id="369">
    <s id="369:1">མི་ཡི་འཇིག་རྟེན་དག་ཏུ་ཉོན་མོངས་འཚོ། །</s>
  </p>
  <p id="370">
    <s id="370:1">མི་གང་ཚིག་ནི་ཤིན་ཏུ་སྡོམ་པ་དག །</s>
  </p>
  <p id="371">
    <s id="371:1">བདེན་པ་སྲུང་ལ་བརྫུན་དུ་མི་སྨྲ་བ། །མི་ཡི་འཇིག་རྟེན་ཤི་ནས་བརྟུལ་ཞུགས་གཙང་། །ཡོན་ཏན་ལྡན་པ་ལྷ་ཡི་འཇིག་རྟེན་འགྲོ། །</s>
  </p>
  <p id="372">
    <s id="372:1">མཁས་པ་གཙང་བའི་ལས་དག་ཟད་ནས་སུ། །ལྷ་ལས་ཤི་ནས་མི་ཡི་འཇིག་རྟེན་འོང་། །</s>
  </p>
  <p id="373">
    <s id="373:1">དེ་ཡིས་སྨྲས་པ་ཡང་དག་ཚད་མར་འགྱུར། །</s>
  </p>
  <p id="374">
    <s id="374:1">གཙང་མའི་འབྲས་བུ་དེ་ནི་མི་འཐུན་མེད། །</s>
  </p>
  <p id="375">
    <s id="375:1">མི་ཡི་འཇིག་རྟེན་དུ་ནི་ཕྲ་མ་དང་། །མི་ཡི་སྲིད་པར་དབྱེན་སྦྱོར་བྱེད་པ་ནི། །མི་ཡི་ལུས་འདི་དག་ནི་སྤངས་ནས་</s>
  </p>
  <p id="376">
    <s id="376:1">སུ། །དེ་ནི་ངན་སོང་སྡུག་བསྔལ་འཐོབ་ཅིང་མྱོང་། །</s>
  </p>
  <p id="377">
    <s id="377:1">དེ་ནས་ཤི་ནས་མི་སྲིད་འདིར་འོངས་ཏེ། །</s>
  </p>
  <p id="378">
    <s id="378:1">མི་ཡི་འཇིག་རྟེན་རྙེད་དཀའ་འཐོབ་ནས་ཀྱང་། །ཇི་ལྟར་རྩྭ་རྩེར་ཟིལ་པ་མི་གནས་ལྟར། །མཛའ་བཤེས་དང་ནི་དེ་བཞིན་གཉེན་འབྱེད་དོ། །</s>
  </p>
  <p id="379">
    <s id="379:1">མི་འཐུན་པ་ཡི་མི་དག་བསྡུམས་བྱས་ན། །</s>
  </p>
  <p id="380">
    <s id="380:1">འདི་ནས་ཤི་ནས་མཐོ་རིས་རབ་ཏུ་དགའ། །</s>
  </p>
  <p id="381">
    <s id="381:1">དེ་ནི་ལྷ་ཡུལ་དག་ན་ཤིན་ཏུ་བཀུར། །</s>
  </p>
  <p id="382">
    <s id="382:1">ལྷ་ཡི་ཚོགས་ཀྱིས་མཁས་པ་ཡང་དག་མཆོད། །</s>
  </p>
  <p id="383">
    <s id="383:1">དེ་ནས་ཤི་ནས་མི་སྲིད་འདིར་འོངས་ཏེ། །</s>
  </p>
  <p id="384">
    <s id="384:1">བསམ་པ་འཐུན་པའི་བུད་<ref folio="F.140.b"/>མེད་ཕུན་སུམ་ཚོགས། །སྙིང་ཉེ་མི་ཕྱེད་འཁོར་ནི་རྙེད་འགྱུར་ཏེ། །</s>
  </p>
  <p id="385">
    <s id="385:1">ཉེས་པའི་གནས་ན་འདུག་ཀྱང་དེ་མི་གཏོང་། །</s>
  </p>
  <p id="386">
    <s id="386:1">འཇམ་པོ་མ་ཡིན་ཚིག་རྩུབ་སྨྲ་བ་ནི། །གཞན་ལ་མྱ་ངན་བྱེད་འཇུག་མི་སྡོམ་པ། །མི་ཡི་ལུས་འདི་དག་ནི་སྤངས་ནས་སུ། །ངན་སོང་ཐོབ་ཅིང་སྡུག་བསྔལ་ཚོར་བ་རེག །</s>
  </p>
  <p id="387">
    <s id="387:1">ངན་སོང་ཚོར་བ་སྡུག་བསྔལ་ཟད་བྱས་ཤིང་། །དེ་ནས་ཤི་སྟེ་མི་ཡི་སྲིད་པར་འོང་། །</s>
  </p>
  <p id="388">
    <s id="388:1">གང་གིས་རྟག་ཏུ་སེམས་ཁྲོ་མི་འདོད་ཚིག །ཐོས་ཤིང་དེ་ཡི་ཡིད་ནི་རབ་ཏུ་འཁྲུག །</s>
    <s id="388:2">སྙན་པར་སྨྲ་བའི་ཚིག་དང་ལྡན་པ་ནི། །ཕ་རོལ་སེམས་ལ་ཤིན་ཏུ་དགའ་བར་བྱེད། །</s>
  </p>
  <p id="389">
    <s id="389:1">དེ་ནི་མི་ཡི་ལུས་དག་སྤངས་ནས་ཀྱང་། །འདི་ནས་ཤི་ནས་བདེ་འགྲོ་རབ་ཏུ་དགའ། །</s>
  </p>
  <p id="390">
    <s id="390:1">གཙང་ལྡན་དེ་ནི་མཐོ་རིས་ཤི་ནས་སུ། །མི་ཡི་འཇིག་རྟེན་དུ་ནི་ལུས་ཐོབ་ནས། །</s>
  </p>
  <p id="391">
    <s id="391:1">གང་གིས་ཡང་དང་ཡང་དུ་ཡིད་འོང་སྒྲ། །ཐོས་ནས་རྟག་ཏུ་འདིའི་སེམས་ཤིན་ཏུ་དགའ། །</s>
  </p>
  <p id="392">
    <s id="392:1">གང་ཞིག་དོན་བྱེད་དུས་མ་ཡིན་པར་སྨྲ། །</s>
  </p>
  <p id="393">
    <s id="393:1">དེ་ཡི་ཚིག་ནི་མངོན་པར་མི་འདོད་དེ། །</s>
  </p>
  <p id="394">
    <s id="394:1">མི་ཡི་ལུས་ནི་དེ་ཡིས་སྤངས་ནས་སུ། །ངན་སོང་རྙེད་ཅིང་སྡུག་བསྔལ་དེས་མྱོང་འགྱུར། །</s>
  </p>
  <p id="395">
    <s id="395:1">སྡིག་པའི་ལས་ཀྱི་རྣམ་སྨིན་ཟད་བྱས་ནས། །</s>
  </p>
  <p id="396">
    <s id="396:1">དེ་ནས་ཤི་ནས་མི་སྲིད་འདིར་འོངས་ཏེ། །</s>
  </p>
  <p id="397">
    <s id="397:1">དེའི་ཚིག་མངོན་པར་འདོད་པར་མི་འགྱུར་ཞིང་། །མཁས་པར་མི་འགྱུར་ནམས་ཀྱང་མཆོད་མི་འགྱུར། །</s>
  </p>
  <p id="398">
    <s id="398:1">གང་ཞིག་དོན་ཆེན་ཚིག་དང་དོན་ལྡན་པ། །དུས་སུ་སྨྲ་བྱེད་སྐྱེ་བོ་རབ་ཏུ་དགའ། །</s>
  </p>
  <p id="399">
    <s id="399:1">དེ་ཡིས་མི་ཡི་ལུས་དག་སྤངས་ནས་སུ། །ལྷ་ཡི་འཇིག་རྟེན་བདེ་བར་དེ་རབ་དགའ། །</s>
    <s id="399:2">དེ་ནས་ཤི་ནས་མི་སྲིད་འདིར་འོངས་ཏེ། །</s>
  </p>
  <p id="400">
    <s id="400:1">ཇི་ལྟར་སེམས་ཅན་སྐོམ་པ་ཆུ་འཐུང་ལྟར། །ཤིན་ཏུ་བསྡམས་པ་སྐྱེ་བོ་ཆེན་པོ་ཡི། །དེ་ཡི་ཚིག་སྨྲས་ཚིག་གཟུང་འོས་པར་འགྱུར། །</s>
  </p>
  <p id="401">
    <s id="401:1">མི་གང་གཞན་ལ་གནོད་སེམས་མདུད་པར་འཛིན། །</s>
  </p>
  <p id="402">
    <s id="402:1">དུག་འདྲའི་ཉེས་པ་བྱུང་བ་མི་ཞི་སྟེ། །</s>
  </p>
  <p id="403">
    <s id="403:1">དེ་ནི་མི་ཡི་ལུས་དག་སྤངས་ནས་སུ། །ངན་སོང་ཐོབ་ཅིང་སྡུག་བསྔལ་དེས་མྱོང་འགྱུར། །</s>
  </p>
  <p id="404">
    <s id="404:1">ངན་སོང་སྡུག་བསྔལ་ཐོབ་པ་དེས་ཟད་ཅིང་། །ངན་སོང་དག་ལས་ཤི་ནས་མི་འཐོབ་སྟེ། །</s>
  </p>
  <p id="405">
    <s id="405:1">དེ་ཡི་ལུས་ནི་ཁ་དོག་ངན་པར་འགྱུར། །</s>
  </p>
  <p id="406">
    <s id="406:1">འགྲོ་ལ་བལྟ་བའི་མིག་ནི་མི་འཛུམས་ལ། །<ref folio="F.141.a"/></s>
    <s id="406:2">ཕ་རོལ་དག་ལ་གནོད་སེམས་མེད་པ་ནི། །དུག་འདྲའི་ཉེས་པ་བྱུང་བ་ཞི་བར་འགྱུར། །</s>
  </p>
  <p id="407">
    <s id="407:1">དེ་ཡིས་མི་ཡི་ལུས་དག་སྤངས་ནས་སུ། །འདི་ནས་ཤི་ནས་མཐོ་རིས་རབ་ཏུ་དགའ། །</s>
  </p>
  <p id="408">
    <s id="408:1">མཁས་པ་ལྷ་ཡི་འཇིག་རྟེན་དགེ་ཟད་ནས། །</s>
  </p>
  <p id="409">
    <s id="409:1">མི་ཡི་འཇིག་རྟེན་ཐོབ་དཀའ་རྙེད་ནས་སུ། །འགྲོ་བ་དགའ་ཞིང་མཛེས་པ་དག་ཏུ་འགྱུར། །</s>
  </p>
  <p id="410">
    <s id="410:1">འགྲོ་ལ་ལྟ་བའི་མིག་ནི་འཛུམས་བྱེད་པ། །</s>
    <s id="410:2">མི་གང་གཞན་གྱི་ནོར་ལ་འདོད་སེམས་ཤིང་། །གཞན་གྱི་བདེ་བ་ཤིན་ཏུ་སྡུག་བསྔལ་བྱེད། །</s>
  </p>
  <p id="411">
    <s id="411:1">དེ་ནི་མི་ཡི་ལུས་དག་སྤངས་ནས་སུ། །ངན་སོང་ཐོབ་ཅིང་སྡུག་བསྔལ་མྱོང་བར་འགྱུར། །</s>
  </p>
  <p id="412">
    <s id="412:1">དེ་ནས་ཤི་ནས་མི་སྲིད་འདིར་འོངས་ཏེ། །</s>
  </p>
  <p id="413">
    <s id="413:1">དེ་ནི་ཕོངས་ཤིང་གཟི་བརྗིད་ཆུང་བར་འགྱུར། །</s>
  </p>
  <p id="414">
    <s id="414:1">གླང་པོ་ཉམ་ཆུང་འདམ་དུ་སོང་བ་ལྟར། །གཞན་གྱི་ཚིག་སྨྲ་ཐོས་ནས་ཞུམ་པར་འགྱུར། །</s>
  </p>
  <p id="415">
    <s id="415:1">གཞན་ལ་གནོད་སེམས་ཡིད་ནི་མི་གནས་ཤིང་། །གང་ཞིག་གཞན་གྱི་ཕུན་ཚོགས་བདེ་བྱེད་པ། །མི་ལས་ཤི་ནས་ལྷ་ཡི་གནས་སུ་སྐྱེ། །</s>
  </p>
  <p id="416">
    <s id="416:1">ཚེ་དང་མདོག་དང་གྲགས་དང་སྟོབས་དང་གཟུགས། །སྒྲ་དང་དྲི་དང་རོ་དང་རེག་བྱ་དག །</s>
  </p>
  <p id="417">
    <s id="417:1">ལྷ་ཡི་ཡོན་ཏན་ལྡན་པ་བཅུ་འཐོབ་ཅིང་། །</s>
    <s id="417:2">ཇི་ལྟར་ཚངས་པ་ལྷ་ཚོགས་བརྟུལ་ཞུགས་དོན། །དེ་ནི་ལྷ་ཡི་ཚོགས་ཀྱིས་གསོལ་ཞིང་མཆོད། །</s>
  </p>
  <p id="418">
    <s id="418:1">དེ་ནས་ཤི་ནས་མི་སྲིད་འདིར་འོངས་ཏེ། །</s>
  </p>
  <p id="419">
    <s id="419:1">གཟི་བརྗིད་ལྡན་ཞིང་དཔལ་ནི་འབར་གྱུར་ལ། །ཉི་མ་ལ་ནི་བརྟག་པར་མི་བཟོད་ལྟར། །དེ་ཡི་གཟི་བརྗིད་མཆོག་ཏུ་བཟང་བར་འགྱུར། །</s>
  </p>
  <p id="420">
    <s id="420:1">མི་གང་ལས་ཀྱི་རྣམ་སྨིན་དག་ལ་རྨོངས། །</s>
  </p>
  <p id="421">
    <s id="421:1">རང་གིས་བྱས་དང་དབང་ཕྱུག་སྤྲུལ་པ་དང་། །བདེ་དང་སྡུག་བསྔལ་རྒྱུ་མེད་འདོད་པའམ། །ལས་ཀྱི་འབྲས་བུ་མེད་པར་སེམས་པ་དག །</s>
  </p>
  <p id="422">
    <s id="422:1">ལས་རྣམས་སྨིན་ལ་དེའི་ཡིད་ལོག་ཞུགས་པས། །དེ་ནི་ལུས་དང་ངག་གི་ཉེས་པ་བྱེད། །</s>
  </p>
  <p id="423">
    <s id="423:1">མི་ཡི་ལུས་ནི་དེ་ཡིས་སྤངས་ནས་སུ། །ངན་སོང་དང་ནི་སྡུག་བསྔལ་ཉམས་པ་འཐོབ། །</s>
  </p>
  <p id="424">
    <s id="424:1">དེ་ནས་ཤི་ནས་མི་སྲིད་འདིར་འོངས་ཏེ། །</s>
  </p>
  <p id="425">
    <s id="425:1">ཤེས་རབ་རྟུལ་ཞིང་བློ་མེད་དེ་གླེན་འགྱུར། །</s>
  </p>
  <p id="426">
    <s id="426:1">འདྲེན་པ་རྣམས་ཀྱིས་ལས་ནི་མི་ཤེས་པས། །སངས་རྒྱས་སྟོང་གིས་དགྲོལ་བར་དེ་མི་སྤྱོད། །</s>
  </p>
  <p id="427">
    <s id="427:1">ལས་ཀྱིས་འགྲོ་བར་རབ་ཏུ་ཆུད་གཟོན་ཞེས། །ལས་རྣམས་<ref folio="F.141.b"/>སྨིན་ལ་མཁས་པ་དེ་ངེས་པས། །ཁྲིད་མཛད་ལས་ནི་ཁ་དྲང་དེ་མི་ནུས། །</s>
  </p>
  <p id="428">
    <s id="428:1">དེ་ཡིས་ལེགས་པའི་ལས་དེ་བྱས་པས་ན། །</s>
  </p>
  <p id="429">
    <s id="429:1">འདི་ནས་ཤི་ནས་མཐོ་རིས་རབ་ཏུ་དགའ། །</s>
  </p>
  <p id="430">
    <s id="430:1">ལྷ་ཡི་འཇིག་རྟེན་གནས་ཏེ་དེ་ནས་ཤི། །</s>
  </p>
  <p id="431">
    <s id="431:1">མི་ཡི་འཇིག་རྟེན་གནས་ཏེ་ལེགས་པར་བཀུར། །</s>
  </p>
  <p id="432">
    <s id="432:1">མཁས་པ་དེ་ནི་རྟག་ཏུ་ལེགས་བཀུར་ཅིང་། །ནམས་ཀྱང་ཉོན་མོངས་དག་ཏུ་མི་འགྲོའོ། །</s>
  </p>
  <p id="433">
    <s id="433:1">དེ་ཡི་ལྟ་བ་སྡིག་དང་མི་ལྡན་ཏེ། །</s>
  </p>
  <p id="434">
    <s id="434:1">རྟག་ཏུ་དམ་པའི་ཆོས་ལ་ངེས་པར་སྤྱོད། །</s>
  </p>
  <p id="435">
    <s id="435:1">དེ་ནི་འགྲོ་བའི་ལས་དང་སྡིག་པ་དང་། །གནོད་པ་དང་ནི་ཉོན་མོངས་དེ་དག་བསྟན། །</s>
  </p>
  <p id="436">
    <s id="436:1">བཟློག་པས་དགེ་བ་དང་ནི་བསྟན་པ་སྟེ། །</s>
  </p>
  <p id="437">
    <s id="437:1">རྣམ་པར་བྱང་དང་མཐོ་རིས་ལམ་ཡང་བསྟན། །</s>
  </p>
  <p id="438">
    <s id="438:1">དེ་ནི་སྡུག་བསྔལ་ཀུན་ལ་རབ་འཇུག་པའི། །སྐྱེ་བའི་རྒྱུ་ལས་ཐམས་ཅད་རབ་ཏུ་འབྱུང་། །</s>
  </p>
  <p id="439">
    <s id="439:1">གང་ཞིག་འདི་ལས་ངེས་འབྱུང་མི་ཤེས་པ། །གལ་ཏེ་དེ་ཡི་གནོད་མེད་ཞི་འདོད་ན། །</s>
  </p>
  <p id="440">
    <s id="440:1">ལས་ཀྱི་འཇིག་རྟེན་ཕ་རོལ་ཅི་མི་འགྲོ། །</s>
  </p>
  <p id="441">
    <s id="441:1">འཇིག་རྟེན་ཕ་རོལ་ནས་ཀྱང་ཅིས་མ་འོངས། །</s>
    <s id="441:2">སངས་རྒྱས་བསྟན་པ་འཕོ་མེད་ཤེས་པར་གྱིས། །བྱས་པའི་འབྲས་བུའང་ཆུད་ཟར་མི་འགྱུར་ཞིང་། །</s>
    <s id="441:3">བྱེད་པ་པོ་དང་ལས་ཀྱང་གང་ཡང་མེད། །</s>
  </p>
  <p id="442">
    <s id="442:1">འབྲས་བུ་སྤྱོད་པ་གང་ཡང་འཐོབ་མེད་དེ། །</s>
  </p>
  <p id="443">
    <s id="443:1">རྒྱུ་ལ་བརྟེན་ནས་ཆོས་རྣམས་རབ་ཏུ་འབྱུང་། །</s>
  </p>
  <p id="444">
    <s id="444:1">མེད་ལ་འཛིན་པས་སྡུག་བསྔལ་རབ་ཏུ་འཇུག །</s>
  </p>
  <p id="445">
    <s id="445:1">རྒྱལ་བ་གང་དག་འདས་དུས་ཡོངས་འདས་པས། །ཐམས་ཅད་ཆུ་ཟླ་ལྟ་བུར་གཟིགས་པས་ན། །</s>
  </p>
  <p id="446">
    <s id="446:1">ཆོས་རྣམས་ངོ་བོ་ཉིད་ནི་དེ་འདྲར་ལྟོས། །</s>
  </p>
  <p id="447">
    <s id="447:1">ཇི་ལྟར་སྨིག་རྒྱུའི་ངོ་བོ་ཉིད་མེད་ལྟར། །</s>
    <s id="447:2">དངོས་དང་དངོས་མེད་བྲལ་བ་ཅི་ཡང་མེད། །</s>
  </p>
  <p id="448">
    <s id="448:1">ཇི་ལྟར་རྨི་ལམ་དུ་ནི་དངོས་མེད་དང་། །ཇི་ལྟར་ཆུ་ནང་སྤྲིན་གྱི་དངོས་མེད་ལྟར། །དེ་ལྟར་ཆོས་རྣམས་དག་གི་ངོ་བོ་མེད། །</s>
  </p>
  <p id="449">
    <s id="449:1">ནམ་མཁའི་བར་ན་སྐར་མ་འདུག་པ་ལྟར། །དངོས་པོའི་ངོ་བོ་གཞན་དངོས་འདི་དག་གསོག །</s>
  </p>
  <p id="450">
    <s id="450:1">ཇི་ལྟར་མི་དག་མྱོས་པའི་རྨི་ལམ་ན། །</s>
  </p>
  <p id="451">
    <s id="451:1">དགའ་བར་ཚོར་བ་སད་ནས་དེ་མེད་ཅིང་། །རྨི་ལམ་རྨིས་པ་སྙིང་པོ་མེད་པ་སྟེ། །</s>
  </p>
  <p id="452">
    <s id="452:1">མཚན་མོ་སད་པའི་མི་ནི་རྗེས་དྲན་དང་། །རྨི་ལམ་རྨིས་པའི་མི་ཡིས་མཐོང་བ་ལྟར། །དེ་བཞིན་དངོས་པོ་དག་དང་ངོ་བོ་མེད། །</s>
  </p>
  <p id="453">
    <s id="453:1">ཇི་ལྟར་ཤིན་ཏུ་ཁྲོས་པར་རྨིས་པའི་མི། །རྨི་ལམ་དག་ན་ཁྲོ་བ་གང་ཡང་མེད། །</s>
  </p>
  <p id="454">
    <s id="454:1"><ref folio="F.142.a"/>མཁས་པ་སད་ནས་གནོད་སེམས་མ་མཐོང་ལྟར། །དེ་བཞིན་དངོས་པོ་ངོ་བོ་ཉིད་ཀྱིས་གསོག །</s>
  </p>
  <p id="455">
    <s id="455:1">ཇི་ལྟར་རྨི་ལམ་དག་ན་ཆང་འཐུང་མི། །དེ་ནི་ཆང་འཐུངས་པས་ན་མྱོས་པར་ཤེས། །</s>
  </p>
  <p id="456">
    <s id="456:1">ཆང་དང་མྱོས་པའི་དངོས་ཉིད་མེད་པ་ལྟར། །དེ་བཞིན་ཆོས་རྣམས་དག་གི་དངོས་པོ་མེད། །</s>
  </p>
  <p id="457">
    <s id="457:1">ཇི་ལྟར་མི་དག་གི་ནི་རྨི་ལམ་ན། །</s>
  </p>
  <p id="458">
    <s id="458:1">བུད་མེད་རྒྱན་སྡུག་དག་གི་བཞིན་མཐོང་ནས། །</s>
  </p>
  <p id="459">
    <s id="459:1">རྨི་ལམ་རྨིས་ཚེ་འདོད་ཆགས་སྐྱེད་པ་དག །</s>
  </p>
  <p id="460">
    <s id="460:1">སད་ནས་བུད་མེད་བཞིན་ནི་མ་མཐོང་སྟེ། །</s>
  </p>
  <p id="461">
    <s id="461:1">རྨི་ལམ་དེར་ནི་བུད་མེད་མེད་པ་དང་། །དེ་བཞིན་འདོད་ཆགས་བུད་མེད་དེ་བཞིན་དགའ། །</s>
  </p>
  <p id="462">
    <s id="462:1">སད་ནས་འདོད་ཆགས་བུད་མེད་དེ་དགའ་དག །</s>
  </p>
  <p id="463">
    <s id="463:1">མ་མཐོང་བ་ལྟར་ཆོས་དངོས་དེ་འདྲའོ། །</s>
  </p>
  <p id="464">
    <s id="464:1">མི་གང་མི་མཁས་རྣམ་པར་མི་ཤེས་པ། །གང་གིས་འགྲོ་བའི་གནོད་པ་མི་ཤེས་ཏེ། །</s>
  </p>
  <p id="465">
    <s id="465:1">འགྲོ་བའི་གནོད་པ་སྐྱེས་པ་དེ་འདྲ་ཞིང་། །མཁས་པ་ཆོས་ལ་འདོད་ཆགས་མི་སྐྱེད་དོ། །</s>
  </p>
  <p id="466">
    <s id="466:1">དེ་ལྟར་གཞོན་ནུ་མཁས་པའི་རང་བཞིན་ནི། །</s>
    <s id="466:2">རྟག་ཏུ་ཆོས་རྣམས་རྨི་ལམ་ལྟ་བུར་རྟོག །</s>
  </p>
  <p id="467">
    <s id="467:1">ནད་འགོ་གནོད་པ་རྣམས་ལས་ཐར་བ་ལྟར། །དེ་བཞིན་གཞན་དག་ལ་ཡང་རབ་ཏུ་ཤོད། །</s>
  </p>
  <p id="468">
    <s id="468:1">མཽད་གལ་གྱི་བུ་དེའི་ཚེ་དེའི་དུས་ན་རྒྱལ་པོ་གཞོན་ནུ་ཞི་བའི་བློ་གྲོས་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="469">
    <s id="469:1">དེ་ལྟར་མི་བལྟ་སྟེ། </s>
  </p>
  <p id="470">
    <s id="470:1">ང་དེའི་ཚེ་དེའི་དུས་ན། </s>
  </p>
  <p id="471">
    <s id="471:1">རྒྱལ་པོ་གཞོན་ནུ་ཞི་བའི་བློ་གྲོས་ཞེས་བྱ་བར་གྱུར་ཏོ། །</s>
  </p>
  <p id="472">
    <s id="472:1">མཽད་གལ་གྱི་བུ་དེ་ལྟ་བས་ན་ངའི་ཤེས་པ་འདོད་པ་དང་། སེམས་ཅན་རྣམས་སྡུག་བསྔལ་ལས་ཐར་བར་འདོད་པས་ད་ལྟར་བྱུང་བའི་ཤེས་པ་ལ་རྣལ་འབྱོར་དུ་བྱའོ། །</s>
  </p>
  <p id="473">
    <s id="473:1">མཽད་གལ་གྱི་བུ་ང་ད་ལྟར་བྱུང་བ་ཤེས་པ་ལ་མངོན་པར་བརྩོན་པ་དེའི་འཇིགས་པ་མེད་པས་ལུས་དང་སྲོག་ལ་མི་ལྟ་བར་གྱུར་ཏེ། </s>
  </p>
  <p id="474">
    <s id="474:1">ལུས་དང་སྲོག་ལ་མ་བལྟས་པའི་དགེ་བའི་རྩ་བ་བསྐྱེད་དོ། །</s>
  </p>
  <p id="475">
    <s id="475:1">ད་ལྟར་བྱུང་བའི་ཤེས་པ་མངོན་པར་གྲུབ་པའི་རྒྱུ་གང་ཡིན་རྐྱེན་གང་ཡིན་ཞེ་ན། </s>
  </p>
  <p id="476">
    <s id="476:1">ངས་དགེ་སྦྱོང་དང་བྲམ་ཟེ་མཁས་པ་དག་ལ་བསྙེན་བཀུར་བྱས་ཤིང་ཡོངས་སུ་ཞུས་པ་ཡིན་ནོ། །</s>
  </p>
  <p id="477">
    <s id="477:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན་བསྐལ་པ་གྲངས་མེད་པའི་ཡང་ཆེས་<ref folio="F.142.b"/>གྲངས་མེད་པ་ན། </s>
  </p>
  <p id="478">
    <s id="478:1">མི་མཇེད་ཀྱི་འཇིག་རྟེན་གྱི་ཁམས་འདི་ཉིད་རིན་པོ་ཆེའི་མེ་ཏོག་བརྩེགས་པ་ཞེས་བྱ་བའི་འཇིག་རྟེན་གྱི་ཁམས་སུ་གྱུར་ཅིང་། འཛམ་བུའི་གླིང་འདི་གསེར་འོད་ཅེས་བྱ་བའི་གླིང་ཆེན་པོར་གྱུར་ཏེ</s>
  </p>
  <p id="479">
    <s id="479:1">ཞེང་དུ་དཔག་ཚད་དྲུག་ཁྲི་ཡོད་ཅིང་། ཆུར་ཡང་དཔག་ཚད་དྲུག་ཁྲི་ཡོད་ལ་གྲུ་བཞི་པ་མཛེས་པར་སྤྲུལ་པ། ཤིན་ཏུ་རྣམ་པར་ཕྱེ་བ་སྐལ་བ་མཉམ་པ་སྟེ། </s>
  </p>
  <p id="480">
    <s id="480:1">དཔེར་ན་གླིང་ཆེན་པོ་བྱང་གི་སྒྲ་མི་སྙན་འདི་ཉིད་ཀྱི་ཡོངས་སུ་སྤྱོད་པ་དང་འདྲའོ། །</s>
  </p>
  <p id="481">
    <s id="481:1">གླིང་ཆེན་པོ་གསེར་འོད་ཅེས་བྱ་བ་དེར་རྒྱལ་པོ་ཆད་པ་ཐོག་ཏུ་ཕེབས་པ་ཞེས་བྱ་བ་ཞིག་བྱུང་ངོ་། །</s>
  </p>
  <p id="482">
    <s id="482:1">དེའི་ཚེ་དེ་བཞིན་གཤེགས་པ་དྲི་མེད་སྤྱན་ཞེས་བྱ་བ་ཆོས་ཐམས་ཅད་ཀྱི་རྒྱུ་ལ་མཁས་པ། ཆོས་ཐམས་ཅད་ཀྱི་རྐྱེན་ལ་མཁས་པ་ཞིག་འཇིག་རྟེན་དུ་བྱུང་ངོ་། །</s>
  </p>
  <p id="483">
    <s id="483:1">དེ་ནས་དེའི་ཚེ་རྒྱལ་པོ་ཆད་པ་ཐོག་ཏུ་ཕེབས་པ་དེའི་དྲུང་དུ་གཞན་མུ་སྟེགས་སྤྱོད་པ་ཀུན་ཏུ་རྒྱུ་མང་པོ་དག་ཅིག་འདུས་ཏེ་འདུག་ནས། </s>
  </p>
  <p id="484">
    <s id="484:1">བར་དེར་ད་ལྟར་བྱུང་བའི་ཤེས་པ་མངོན་པར་གྲུབ་པའི་རྒྱུ་ནི་གང་། རྐྱེན་ནི་གང་ཞེས་གཏམ་གྱི་ཚུལ་འདི་ཉིད་ཀུན་དུ་སྨྲ་བར་གྱུར་ཏོ། །</s>
  </p>
  <p id="485">
    <s id="485:1">དེ་ནས་གཞན་མུ་སྟེགས་སྤྱོད་པ་ཀུན་ཏུ་རྒྱུ་བ་དེ་དག་རྒྱལ་པོ་ཆད་པ་ཐོག་ཏུ་ཕེབས་པ་ག་ལ་བ་དེར་སོང་ནས། </s>
  </p>
  <p id="486">
    <s id="486:1">རྒྱལ་པོ་ཆད་པ་ཐོག་ཏུ་ཕེབས་པ་ལ་ཆེད་དུ་འདི་སྐད་ཅེས་སྨྲས་སོ། །</s>
  </p>
  <p id="487">
    <s id="487:1">རྒྱལ་པོ་ཆེན་པོ་རྒྱལ་བར་སྤྱོན་ཅིག །</s>
  </p>
  <p id="488">
    <s id="488:1">བདག་ཅག་གིས་གསོལ་བ་རྒྱལ་པོ་ཆེན་པོ་ལ་འདེབས་པས་གལ་ཏེ་སྐབས་ཕྱེ་ན་གསོལ་ལོ། །</s>
  </p>
  <p id="489">
    <s id="489:1">དེ་སྐད་ཅེས་སྨྲས་པ་དང་། །</s>
    <s id="489:2">རྒྱལ་པོ་ཆད་པ་ཐོག་ཏུ་ཕེབས་པས་མུ་སྟེགས་པ་གཞན་སྤྱོད་པ་ཀུན་ཏུ་རྒྱུ་བ་པ་དེ་དག་ལ་འདི་སྐད་ཅེས་སྨྲས་སོ། །</s>
  </p>
  <p id="490">
    <s id="490:1">ཚེ་དང་ལྡན་པ་དག་ཐེ་ཚོམ་གང་དང་གང་ཡོད་པ་དག་དྲིས་ཤིག །</s>
    <s id="490:2">གལ་ཏེ་ལུང་བསྟན་པར་ནུས་ན་ལུང་བསྟན་པར་བྱའོ། །</s>
  </p>
  <p id="491">
    <s id="491:1">གལ་ཏེ་མི་ནུས་ན་ཐབས་གང་གིས་ཚེ་དང་ལྡན་པ་དག་གི་དོན་འདི་ཤེས་པར་བྱ་བ་བཤད་དོ། །</s>
  </p>
  <p id="492">
    <s id="492:1">དེ་དག་གིས་སྨྲས་པ། </s>
    <s id="492:2">ཞལ་བཟང་ད་ལྟར་བྱུང་བའི་ཤེས་པ་མངོན་སུམ་དུ་བྱ་བའི་རྒྱུ་ནི་གང་རྐྱེན་ནི་གང་། </s>
    <s id="492:3">དེས་སྨྲས་པ། ངས་དོན་འདི་ལུང་བསྟན་པར་མི་ནུས་ཏེ</s>
  </p>
  <p id="493">
    <s id="493:1">འོན་ཀྱང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དྲི་མེད་<ref folio="F.143.a"/>སྤྱན་དེ་ང་དང་ཉེ་བ་མེ་ཏོག་འཛིན་པའི་སྐྱེད་མོས་ཚལ་འདི་ཉིད་ན་བཞུགས་ཏེ། </s>
  </p>
  <p id="494">
    <s id="494:1">དེ་བཞིན་གཤེགས་པ་དྲི་མེད་སྤྱན་དེས་མི་མཁྱེན་པའམ། མ་གཟིགས་པའམ། ཐུགས་སུ་མ་ཆུད་པ་ཅི་ཡང་མེད་དེ། </s>
  </p>
  <p id="495">
    <s id="495:1">དེ་ལ་འདི་ཞུས་དང་ལུང་སྟོན་པར་འགྱུར་བས་དེ་བཞིན་དུ་གཟུང་བར་བྱ་སྟེ། </s>
  </p>
  <p id="496">
    <s id="496:1">ཚེ་དང་ལྡན་པ་དག་དེ་བཞིན་གཤེགས་པ་དྲི་མེད་སྤྱན་དེ་ག་ལ་བ་དེར་འདོང་། </s>
  </p>
  <p id="497">
    <s id="497:1">དེ་ནས་རྒྱལ་པོ་ཆད་པ་ཐོག་ཏུ་ཕེབས་པ་དེ་བཞིན་གཤེགས་པ་དྲི་མེད་སྤྱན་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="498">
    <s id="498:1">དེ་བཞིན་གཤེགས་པ་དེའི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ། །</s>
  </p>
  <p id="499">
    <s id="499:1">གཞན་མུ་སྟེགས་སྤྱོད་པ་ཀུན་ཏུ་རྒྱུ་བ་པ་དེ་དག་ཀྱང་དེ་བཞིན་གཤེགས་པ་དྲི་མེད་སྤྱན་དང་ལྷན་ཅིག་མངོན་སུམ་དུ་ཡང་དག་པར་དགའ་བ་དང་། ཡང་དག་པར་ཆགས་པར་འགྱུར་བའི་གཏམ་རྣམ་པ་སྣ་ཚོགས་དག་བྱས་ནས་</s>
  </p>
  <p id="500">
    <s id="500:1">ཕྱོགས་གཅིག་ཏུ་འཁོད་དོ། །</s>
  </p>
  <p id="501">
    <s id="501:1">ཕྱོགས་གཅིག་ཏུ་འཁོད་ནས་གཞན་མུ་སྟེགས་སྤྱོད་པ་ཀུན་ཏུ་རྒྱུ་བ་པ་དེ་དག་གིས། དེ་བཞིན་གཤེགས་པ་དྲི་མེད་སྤྱན་དེ་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="501:2">དགེ་བའི་སུག་ལས་ཅི་བགྱིས་བདེ་བ་འབྱུང་། །</s>
  </p>
  <p id="502">
    <s id="502:1">ད་ལྟར་བྱུང་བའི་ཤེས་ཚུལ་རབ་ཏུ་འཚལ། །</s>
  </p>
  <p id="503">
    <s id="503:1">གང་གིས་ཡེ་ཤེས་མཆོག་ཏུ་འགྲུབ་པ་དག །</s>
  </p>
  <p id="504">
    <s id="504:1">གཞན་མི་གསུང་བ་དེ་དག་བདག་ལ་ཤོད། །</s>
  </p>
  <p id="505">
    <s id="505:1">ཉོན་མོངས་བཅོམ་པས་རྒྱལ་བ་ཐུགས་དག་སྟེ། །</s>
  </p>
  <p id="506">
    <s id="506:1">ཐོགས་མེད་མཁྱེན་ཅིང་ཀུན་ཏུ་སྤྱན་མངའ་བ། །</s>
    <s id="506:2">ཐོགས་མེད་མཁྱེན་པས་དེ་བསམ་ཐུགས་ཆུད་ནས། །</s>
  </p>
  <p id="507">
    <s id="507:1">འདྲེན་པ་དྲི་མེད་སྤྱན་གྱིས་ལུང་བསྟན་པ། །</s>
    <s id="507:2">བྱམས་པའི་མིག་གིས་འགྲོ་བ་འདི་ལ་བལྟ། །</s>
  </p>
  <p id="508">
    <s id="508:1">སྡུག་བསྔལ་རྒྱུད་དག་ལ་ནི་སྙིང་རྗེ་བསྐྱེད། །</s>
  </p>
  <p id="509">
    <s id="509:1">བྱམས་པ་འདི་ལ་འགྲོ་བ་རབ་ཏུ་བཀོད། །</s>
  </p>
  <p id="510">
    <s id="510:1">ཉོན་མོངས་དག་གི་ཁམས་ལ་བཏང་སྙོམས་ཡིན། །</s>
  </p>
  <p id="511">
    <s id="511:1">དེ་ཡིས་ལེགས་པའི་ལས་དེ་བྱས་པས་ན། །</s>
  </p>
  <p id="512">
    <s id="512:1">རྒྱུ་དེ་ཀུན་ཏུ་ཤེས་ཤིང་ཤེས་པ་འཆར། །</s>
    <s id="512:2">ལེགས་པར་བཤད་པའི་ཚུལ་འདི་ཐོས་ནས་སུ། །བྱང་ཆུབ་ལ་ནི་གཞལ་མེད་འདུན་པ་སྐྱེས། །</s>
  </p>
  <p id="513">
    <s id="513:1">གང་གིས་འགྲོ་བ་ལྷར་བཅས་རབ་གྲོལ་བའི། །ད་ལྟར་བྱུང་བའི་ཤེས་པ་འཆར་བ་འཐོབ། །</s>
  </p>
  <p id="514">
    <s id="514:1">ཆགས་པ་མེད་པའི་ཤེས་དང་ང་ལྡན་པ། །སྡུག་བསྔལ་གནོད་པའི་ཆོས་ལས་སེམས་ཅན་བཀྲོལ། །</s>
  </p>
  <p id="515">
    <s id="515:1">དེ་ཡིས་ལེགས་པའི་ལས་དེ་བྱས་པས་ན། །</s>
  </p>
  <p id="516">
    <s id="516:1">ད་ལྟར་བྱུང་ཤེས་ཚུལ་འདི་རབ་ཏུ་ཤེས། </s>
  </p>
  <p id="517">
    <s id="517:1"><ref folio="F.143.b"/>གང་གིས་འགྲོ་བའི་བསམ་པ་རབ་ཤེས་པ། །དེ་ལྟར་རྒྱལ་བ་དབང་ཐུལ་ལམ་ཡང་མཁྱེན། །</s>
  </p>
  <p id="518">
    <s id="518:1">མཽད་གལ་གྱི་བུ་དེ་ཇི་སྙམས་དུ་སེམས། </s>
    <s id="518:2">དེའི་ཚེ་དེའི་དུས་ན་རྒྱལ་པོ་ཆད་པ་ཐོག་ཏུ་ཕེབས་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="519">
    <s id="519:1">ང་དེའི་ཚེ་དེའི་དུས་ན་རྒྱལ་པོ་ཆད་པ་ཐོག་ཏུ་ཕེབས་པར་གྱུར་ཏོ། །</s>
  </p>
  <p id="520">
    <s id="520:1">དགེ་བའི་རྩ་བ་དེས་ང་ད་ལྟར་བྱུང་བ་ཤེས་པ་ཀུན་འབྱུང་བ་ཤེས་པ་བརྙེས་ཏེ། </s>
  </p>
  <p id="521">
    <s id="521:1">མཽད་གལ་གྱི་བུད་ལྟར་བྱུང་བ་ཤེས་པ་དེའི་ད་ལྟར་བྱུང་བ་ཤེས་པ་ཀུན་འབྱུང་བ་ཤེས་པ་ཟད་པའི་ཆོས་ཉིད་དང་། འགྱུར་བའི་ཆོས་ཉིད་དུ་ཤིན་ཏུ་ཡོངས་སུ་ཞུས། </s>
  </p>
  <p id="522">
    <s id="522:1">ཤིན་ཏུ་ཡོངས་སུ་ཤེས། </s>
  </p>
  <p id="523">
    <s id="523:1">ཤིན་ཏུ་མངོན་སུམ་དུ་བྱས་སོ། །</s>
  </p>
  <p id="524">
    <s id="524:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་ཅིང་གྲངས་མེད་པའི་ཡང་གྲངས་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན་དེ་བཞིན་གཤེགས་པ་དམ་འཆའ་བར་མི་མཛད་པ་ཞེས་བྱ་བ་ནས། </s>
  </p>
  <p id="525">
    <s id="525:1">རྒྱ་ཆེར་སྦྱར་ཏེ་སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="526">
    <s id="526:1">དེའི་ཚེ་བྲམ་ཟེ་ཤིན་ཏུ་བརྟགས་སྤྱོད་ཅེས་བྱ་བ་ཤིང་སཱ་ལ་ཆེན་པོ་ལྟ་བུ་ཞིག་བྱུང་སྟེ། </s>
  </p>
  <p id="527">
    <s id="527:1">དེ་བྱ་བ་གང་དང་གང་རྩོམ་པ་དེ་ཉིད་ཤིན་ཏུ་བརྟགས་ནས་བྱེད་དེ། </s>
  </p>
  <p id="528">
    <s id="528:1">སེམས་ཅན་ལ་ཕན་པའི་ཡིད་དང་། སེམས་ཅན་ལ་ཕན་པའི་སེམས་དང་ལྡན་པ་དེ་མཚན་མོ་ཐོ་རངས་ཀྱི་གཉིད་སངས་མ་ཐག་ཏུ་བར་སྣང་ལས་ཀུན་འབྱུང་གི་ཆོས་གང་ཡིན་པ་དེ་ཐམས་ཅད་ནི་འགོག་པའོ་ཞེས་སྒྲ་ཐོས་སོ། །</s>
  </p>
  <p id="529">
    <s id="529:1">དེ་མཚན་མོ་དེ་འདས་ནས་གཉིད་སངས་ཏེ་ལངས་ནས་དེ་ཁྱིམ་ལ་མི་དགའ་ཞིང་ཁྲུས་མི་བྱེད་དེ། </s>
  </p>
  <p id="530">
    <s id="530:1">ལུས་མི་སྐུད། །ཟས་མི་ཟ། </s>
  </p>
  <p id="531">
    <s id="531:1">རྩེད་མོ་མི་བྱེད་དགའ་བར་མི་བྱེད་ཅིང་ཡོངས་སུ་མི་སྤྱོད་དེ། </s>
  </p>
  <p id="532">
    <s id="532:1">གཞན་དུ་ན་ཤིན་ཏུ་ཡིད་མི་དགའ་སྟེ། </s>
  </p>
  <p id="533">
    <s id="533:1">སེམས་ཁོང་དུ་ཆུད་ཅིང་འདུག་གོ། །</s>
  </p>
  <p id="534">
    <s id="534:1">དེའི་མ་དང་ཕ་དང་མཛའ་བཤེས་དང་། ཉེ་དུ་དང་། སྣག་གི་གཉེན་མཚམས་རྣམས་འདུས་ནས་འདི་སྐད་ཅེས་དྲིས་སོ། །</s>
  </p>
  <p id="535">
    <s id="535:1">གཞོན་ནུ་ཁྱོད་ཅི་གང་གིས་ཡིད་མི་དགའ་བར་བྱས་ཤིང་ཕྱིར་ཕྱོགས་ལ་སེམས་ཁོང་དུ་ཆུད། </s>
  </p>
  <p id="536">
    <s id="536:1">དེས་མ་དང་ཕ་དང་། མཛའ་བཤེས་དང་། ཉེ་དུ་དང་། སྣག་གི་གཉེན་མཚམས་དེ་དག་ལ་འདི་སྐད་ཅེས་སྨྲས་སོ། །</s>
  </p>
  <p id="537">
    <s id="537:1">ཡབ་དང་ཡུམ་བདག་དེ་རིང་མཚན་མོའི་ཐོ་རངས་གཉིད་སངས་པ་དང་། བར་སྣང་ལས་ཀུན་འབྱུང་གི་ཆོས་གང་ཡིན་པ་དེ་<ref folio="F.144.a"/>ཐམས་ཅད་ནི་འགོག་པའི་ཆོས་ཅན་ནོ་ཞེས་སྒྲ་ཐོས་ཏེ། </s>
  </p>
  <p id="538">
    <s id="538:1">བདག་སྒྲ་དེ་ཐོས་ནས་མི་དགའ་བ་སྐྱེས་ཏེ། </s>
  </p>
  <p id="539">
    <s id="539:1">འདུས་བྱས་ངན་པ་འཇིག་པའི་ཆོས་ཅན་གང་ལ་བདག་དགའ་བ་སྐྱེ་བ་བྲལ་བར་གྱུར་ཏེ། </s>
  </p>
  <p id="540">
    <s id="540:1">ཡབ་བདག་ནི་གང་མི་འགོག་པའི་ཆོས་དེ་ཚོལ་ལོ། །</s>
  </p>
  <p id="541">
    <s id="541:1">དེ་ལ་མ་དང་ཕ་དེ་དག་གིས་སྨྲས་པ། </s>
    <s id="541:2">ཅི་འཁྲུལ་ཏམ། ཅི་སྐྲག་གམ། ཅི་དངངས་སམ། ཅི་གནོད་སྦྱིན་ནམ། འབྱུང་པོ་ཁ་ཅིག་གིས་མ་གཙེས་སམ། </s>
    <s id="541:3">གཞོན་ནུ་མི་འགོག་པའི་ཆོས་ནི་གང་ཡང་མེད་དེ</s>
  </p>
  <p id="542">
    <s id="542:1">གཞོན་ནུ་འདི་ལྟ་སྟེ་དཔེར་ན། ནམ་མཁའ་ལ་སྒྲིབ་པའམ། གཉེན་པོ་མེད་དོ། །</s>
  </p>
  <p id="543">
    <s id="543:1">གཞོན་ནུ་དེ་བཞིན་དུ་མི་འགོག་པའི་ཆོས་དེ་ནི་གང་ཡང་མེད་དོ། །</s>
  </p>
  <p id="544">
    <s id="544:1">དེས་ཕ་མ་དེ་དག་ལ་འདི་སྐད་ཅེས་སྨྲས་སོ། །</s>
  </p>
  <p id="545">
    <s id="545:1">ཡབ་ཡུམ་མི་སྐྱེ་ན་འགུམ་པ་མ་མཆིས་ཏེ། </s>
  </p>
  <p id="546">
    <s id="546:1">གང་སྐྱེ་བ་དེ་འགུམ་ལགས་སོ། །</s>
    <s id="546:2">གང་མི་སྐྱེ་བ་ནི་དེའི་འགུམ་པ་མ་མཆིས་ཏེ། </s>
  </p>
  <p id="547">
    <s id="547:1">གང་གི་བུ་མཆིས་ན་</s>
  </p>
  <p id="548">
    <s id="548:1">དེའི་བུ་འགུམ་ལ། གང་ལ་བུ་མ་མཆིས་ན་</s>
  </p>
  <p id="549">
    <s id="549:1">དེའི་བུ་མི་འགུམ་པར་གདའ་ལགས་སོ། །</s>
    <s id="549:2">དེའི་བུ་དག་ལས་བུ་སྐྱེས་ན་</s>
  </p>
  <p id="550">
    <s id="550:1">བུ་དང་ལྡན་པའི་བུ་འགུམ་པར་གདའ་ལགས་ཏེ། </s>
  </p>
  <p id="551">
    <s id="551:1">དེ་ལྟ་ལགས་པས་བུ་སྐྱེ་བ་མཆིས་ན་འགུམ་པ་ཡང་མཆིས་སོ། །</s>
  </p>
  <p id="552">
    <s id="552:1">བུ་སྐྱེ་བ་མ་མཆིས་ན་བུ་འགུམ་པར་ཡང་མི་འགྱུར་ལགས་ཏེ། </s>
  </p>
  <p id="553">
    <s id="553:1">དེ་ལྟར་ཉེ་བར་ལེན་པ་ཐམས་ཅད་ལ་ཡོངས་སུ་འཛིན་ཏེ། </s>
  </p>
  <p id="554">
    <s id="554:1">དེ་ལྟ་བས་ན་གང་ཉེ་བར་མི་ལེན་པ་དེ་དག་ལ་ནི་སྡུག་བསྔལ་མ་མཆིས་སོ། །</s>
  </p>
  <p id="555">
    <s id="555:1">དེ་འདི་སྙམ་དུ་གྱུར་ཏེ་ཐབས་ཤིག་ཡོད་དེ། </s>
  </p>
  <p id="556">
    <s id="556:1">ཐབས་གང་གིས་ཡོངས་སུ་འཛིན་པའི་ཉེས་པ་མི་བསྐྱེད་པར་བྱའོ་སྙམ་མོ། །</s>
  </p>
  <p id="557">
    <s id="557:1">དེ་ཡང་འདི་སྙམ་དུ་གྱུར་ཏེ། </s>
  </p>
  <p id="558">
    <s id="558:1">མངོན་པར་ཞེན་པ་ནི་ཡོངས་སུ་འཛིན་པའི་ཉེས་པ་སྟེ། </s>
  </p>
  <p id="559">
    <s id="559:1">མངོན་པར་ཞེན་པ་མེད་པ་ལ་ནི་ཡོངས་སུ་འཛིན་པའི་ཉེས་པ་མེད་པས། </s>
    <s id="559:2">གང་བདག་གིས་སེམས་ཅན་ཐམས་ཅད་ཡོངས་སུ་གཟུང་བར་བྱ་ཞིང་དེ་དག་ལ་མངོན་པར་ཞེན་པར་ནི་མི་བྱའོ་སྙམ་མོ། །</s>
  </p>
  <p id="560">
    <s id="560:1">དེ་ཡང་འདི་སྙམ་དུ་གྱུར་ཏེ། </s>
  </p>
  <p id="561">
    <s id="561:1">སེམས་ཅན་འདི་དག་ནི་ཡོངས་སུ་འཛིན་པའི་ཉེས་པ་མི་ཤེས་ལ་དེ་ཉེས་པ་དེ་དག་སྤོང་བར་མི་བྱེད་དེ། </s>
  </p>
  <p id="562">
    <s id="562:1">ཉེས་པ་དེ་དག་མ་སྤངས་པས་ཡོངས་སུ་འཛིན་པའི་ཉེས་པས་གོས་ཏེ་བདག་གིས་འདི་ལྟར་སེམས་ཅན་ཐམས་ཅད་ཡོངས་སུ་གཟུང་བར་བྱ་ཞིང་སེམས་ཅན་དེ་དག་ཐམས་ཅད་བདག་གིས་བསླབ་པར་བྱ། </s>
  </p>
  <p id="563">
    <s id="563:1">ཡོངས་སུ་འཛིན་པའི་<ref folio="F.144.b"/>ཉེས་པ་ཡང་ཁོང་དུ་ཆུད་པར་བྱའོ་སྙམ་མོ། །</s>
  </p>
  <p id="564">
    <s id="564:1">དེ་ཅིའི་ཕྱིར་ཞེ་ན། </s>
    <s id="564:2">ཡོངས་སུ་འཛིན་པ་མེད་པ་ལ་ནི་བྱང་ཆུབ་མེད་དེ་སེམས་ཅན་དེ་དག་ལ་སྙིང་རྗེ་ཆེན་པོ་བསྐྱེད་ནས། </s>
  </p>
  <p id="565">
    <s id="565:1">སེམས་ཅན་ཐམས་ཅད་ཡོངས་སུ་འཛིན་པ་མེད་པའི་ཚུལ་གྱིས་བཟུང་སྟེ། </s>
  </p>
  <p id="566">
    <s id="566:1">ཡོངས་སུ་འཛིན་པའི་ཉེས་པ་ཡང་མི་བསྐྱེད་དོ་སྙམ་མོ། །</s>
  </p>
  <p id="567">
    <s id="567:1">མཽད་གལ་གྱི་བུ་དེའི་ཚེ་དེའི་དུས་ན། </s>
  </p>
  <p id="568">
    <s id="568:1">བྲམ་ཟེ་གཞོན་ནུ་ཤིན་ཏུ་བརྟགས་སྤྱོད་ཅེས་བྱ་བ་ཤིང་སཱ་ལ་ཆེན་པོ་ལྟ་བུར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="569">
    <s id="569:1">ང་དེའི་ཚེ་དེའི་དུས་ན་བྲམ་ཟེ་ཤིན་ཏུ་བརྟགས་སྤྱོད་ཅེས་བྱ་བ་ཤིང་སཱ་ལ་ཆེན་པོ་ལྟ་བུར་གྱུར་ཏོ། །</s>
  </p>
  <p id="570">
    <s id="570:1">ང་ཤིན་ཏུ་བརྟགས་པར་སྤྱོད་པ་དག་ལ་གནས་པས་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ཏེ། </s>
  </p>
  <p id="571">
    <s id="571:1">རྒྱལ་རིགས་ཤིང་སཱ་ལ་ཆེན་པོ་ལྟ་བུ་དང་། ཁྱིམ་བདག་ཤིང་སཱ་ལ་ཆེན་པོ་ལྟ་བུ་དང་། རྒྱལ་པོ་དང་། བློན་པོ་དང་། བློན་པོའི་བུ་དག་གིས་ཚུལ་ནི་དེ་དག་ཡིན་ནོ། །</s>
  </p>
  <p id="572">
    <s id="572:1">མཽད་གལ་གྱི་བུ་ཚུལ་དེས་སྤྱོད་པ་དེ་ནི་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱའོ། །</s>
  </p>
  <p id="573">
    <s id="573:1">མཽད་གལ་གྱི་བུ་དེ་ལ་ངས་བླ་ན་</s>
  </p>
  <p id="574">
    <s id="574:1">མེད་པ་ཡང་དག་པར་རྫོགས་པའི་བྱང་ཆུབ་འདི་ཡོངས་སུ་ཚོལ་བ་ན་དཀའ་བ་རྣམ་པ་མང་པོ་དུ་མ་དག་བྱས་ཤིང་གཏང་བར་དཀའ་བ་དག་ཀྱང་བཏང་སྟེ</s>
  </p>
  <p id="575">
    <s id="575:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="576">
    <s id="576:1">ཤར་ཕྱོགས་ཀྱི་ཕྱོགས་ན་འཇིག་རྟེན་གྱི་ཁམས་མི་འགུལ་བར་བྱས་པ་ཞེས་བྱ་བ་བྱུང་སྟེ། </s>
  </p>
  <p id="577">
    <s id="577:1">དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དྲི་མེད་སྤྱན་ཏོག་གི་རྒྱལ་པོ་ཞེས་བྱ་བ་ནས། </s>
  </p>
  <p id="578">
    <s id="578:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་སྟེ། </s>
  </p>
  <p id="579">
    <s id="579:1">མཽད་གལ་གྱི་བུ་དེ་བཞིན་གཤེགས་པ་དྲི་མེད་སྤྱན་ཏོག་གི་རྒྱལ་པོ་དེའི་སངས་རྒྱས་ཀྱི་ཞིང་སྟོང་གསུམ་གྱི་འཇིག་རྟེན་གྱི་ཁམས་བརྗོད་དུ་མེད་པ་དག་བྱུང་ངོ་། །</s>
  </p>
  <p id="580">
    <s id="580:1">དེ་བཞིན་གཤེགས་པ་དྲི་མེད་སྤྱན་ཏོག་གི་རྒྱལ་པོ་དེའི་ཉན་ཐོས་ཀྱི་དགེ་འདུན་བརྗོད་དུ་མེད་པ་ཁྲག་ཁྲིག་དག་བྱུང་ངོ་། །</s>
  </p>
  <p id="581">
    <s id="581:1">དེ་བཞིན་གཤེགས་པ་དྲི་མེད་སྤྱན་ཏོག་གི་རྒྱལ་པོ་དེའི་རིམ་གྲོ་པ་ནི་བྱང་ཆུབ་སེམས་དཔའ་སེང་གེའི་བློ་གྲོས་ཞེས་བྱ་བ་བྱུང་སྟེ། </s>
  </p>
  <p id="582">
    <s id="582:1">དེ་དེ་བཞིན་གཤེགས་<ref folio="F.145.a"/>པ་དྲི་མེད་སྤྱན་ཏོག་དེའི་རིམ་གྲོ་བ་ལོ་བྱེ་བ་ཁྲག་ཁྲིག་ཕྲག་བདུན་ཅུ་རྩ་དྲུག་ཏུ་བྱས་ཤིང་ཐུགས་དང་འཐུན་ཏེ། </s>
  </p>
  <p id="583">
    <s id="583:1">ཐུགས་དང་མི་འཐུན་པ་མ་ཡིན་པ་ལ་བཤད་པ་ཡང་འཛིན་ཅིང་རང་གི་དོན་ཀྱང་མི་གཏོང་ངོ་། །</s>
  </p>
  <p id="584">
    <s id="584:1">དེ་དེ་བཞིན་གཤེགས་པ་དྲི་མེད་སྤྱན་ཏོག་གི་རྒྱལ་པོ་དེ་ལ་ལོ་བྱེ་བ་ཁྲག་ཁྲིག་ཕྲག་བདུན་ཅུ་རྩ་དྲུག་ཏུ་ད་ལྟར་བྱུང་བ་ཤེས་པ་འགོག་པར་འགྱུར་བའི་ལམ་ཤེས་པའི་ཞུ་བ་ཞུས་སོ། །</s>
  </p>
  <p id="585">
    <s id="585:1">བཅོམ་ལྡན་འདས་ལེགས་སོ། །</s>
  </p>
  <p id="586">
    <s id="586:1">ད་ལྟར་བྱུང་བ་ཤེས་པ་འགོག་པར་འགྱུར་བའི་ལམ་ཤེས་པ་བདག་ལ་བཤད་དུ་གསོལ། </s>
  </p>
  <p id="587">
    <s id="587:1">གང་བདག་གིས་ད་ལྟར་བྱུང་བ་ཤེས་པ་འགོག་པར་འགྱུར་བའི་ལམ་ཤེས་པ་ཐོས་ནས་བཤད་པར་བགྱིའོ། །</s>
  </p>
  <p id="588">
    <s id="588:1">དེ་བཞིན་གཤེགས་པ་དྲི་མེད་སྤྱན་ཏོག་གི་རྒྱལ་པོ་དེས། </s>
  </p>
  <p id="589">
    <s id="589:1">བཟའ་བ་དང་། བཏུང་བ་དང་། བཅའ་བ་དང་། གཟིམས་པ་མ་གཏོགས་པར་ལོ་བྱེ་བ་ཁྲག་ཁྲིག་ཕྲག་བདུན་ཅུ་རྩ་དྲུག་ཏུ་ད་ལྟར་བྱུང་བའི་ཤེས་པ་འགོག་པར་འགྱུར་བའི་ལམ་ཤེས་པ་བསྟན་ཏེ</s>
  </p>
  <p id="590">
    <s id="590:1">ད་ལྟར་བྱུང་བའི་གནས་ཤེས་པ་འདི་ལྟར་ཡོངས་སུ་ཤེས་པར་བྱ། །</s>
  </p>
  <p id="591">
    <s id="591:1">ད་ལྟར་བྱུང་བ་ཤེས་པ་ཀུན་འབྱུང་བ་ཤེས་པ་འདི་ལྟར་ཡོངས་སུ་ཤེས་པར་བྱ། </s>
  </p>
  <p id="592">
    <s id="592:1">ད་ལྟར་བྱུང་བ་ཤེས་པ་འགོག་པ་ཤེས་པ་འདི་ལྟར་ཡོངས་སུ་ཤེས་པར་བྱ། </s>
  </p>
  <p id="593">
    <s id="593:1">དེ་བཞིན་དུ་སྦྱར་ཏེ་གནས་མ་ཡིན་པ་ཤེས་པ་ཀུན་འབྱུང་བ་ཤེས་པ་ཡོངས་སུ་ཤེས་པར་བྱ། </s>
  </p>
  <p id="594">
    <s id="594:1">གནས་མ་ཡིན་པ་ཤེས་པ་འགོག་པ་ཤེས་པ། གནས་མ་ཡིན་པ་ཤེས་པ་འགོག་པར་འགྱུར་བའི་ལམ་ཤེས་པ་ཡོངས་སུ་ཤེས་པར་བྱ། </s>
  </p>
  <p id="595">
    <s id="595:1">དེ་བཞིན་དུ་ད་ལྟར་བྱུང་བ་ཐམས་ཅད་མཁྱེན་པ་ཉིད་ཀྱི་ཤེས་པ་ཡོངས་སུ་ཤེས་པར་བྱ། </s>
  </p>
  <p id="596">
    <s id="596:1">ཐམས་ཅད་མཁྱེན་པ་ཤེས་པ་ཀུན་འབྱུང་བ་ཤེས་པ་ད་ལྟར་བྱུང་བ་ཐམས་ཅད་མཁྱེན་པ་ཤེས་པ་འགོག་པ་ཤེས་པ། ད་ལྟར་བྱུང་བ་ཐམས་ཅད་མཁྱེན་པ་ཤེས་པ་འགོག་པར་འགྱུར་བའི་ལམ་ཤེས་པ་རབ་ཏུ་ཤེས་པར་བྱའོ། །</s>
  </p>
  <p id="597">
    <s id="597:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="597:2">དེའི་ཚེ་དེའི་དུས་ན། </s>
  </p>
  <p id="598">
    <s id="598:1">བྱང་ཆུབ་སེམས་དཔའ་སེང་གེའི་བློ་གྲོས་ཞེས་བྱ་བ་རིམ་གྲོ་པར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="599">
    <s id="599:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="600">
    <s id="600:1">དེ་ཅིའི་ཕྱིར་ཞེ་ན། </s>
    <s id="600:2">ང་དེའི་ཚེ་དེའི་<ref folio="F.145.b"/>དུས་ན། </s>
  </p>
  <p id="601">
    <s id="601:1">སེང་གེའི་བློ་གྲོས་ཞེས་བྱ་བ་རིམ་གྲོ་པར་གྱུར་ཏོ། །</s>
  </p>
  <p id="602">
    <s id="602:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་</s>
  </p>
  <p id="603">
    <s id="603:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པར་འདོད་པས་ལེ་ལོ་མེད་པར་སངས་རྒྱས་བཅོམ་ལྡན་འདས་རྣམས་ཀྱི་རིམ་གྲོ་པར་ཡོངས་སུ་སྤྱད་པར་བྱ་ཞིང་ལུས་དང་སྲོག་ལ་མི་བལྟ་བར་སློང་བ་ལ་ཡོངས་སུ་མི་གཏོང་བ་ཅི་ཡང་མེད་པར་བྱའོ། །</s>
  </p>
  <p id="604">
    <s id="604:1">མཽད་གལ་གྱི་བུ་ངས་མངོན་པར་ཤེས་ཏེ། </s>
  </p>
  <p id="605">
    <s id="605:1">འདས་པའི་དུས་ན་ད་ལྟར་བྱུང་བ་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་རྒྱལ་སྲིད་ཡོངས་སུ་གཏང་བར་བྱ་སྟེ། </s>
  </p>
  <p id="606">
    <s id="606:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="607">
    <s id="607:1">རྒྱལ་པོ་ཚངས་པས་བྱིན་ཞེས་བྱ་བ་བདག་གི་བ་ཐམས་ཅད་ཡོངས་སུ་གཏོང་ཞིང་ལེགས་པར་གསུངས་པ་ཚོལ་བ་ཞིག་བྱུང་ངོ་། །</s>
  </p>
  <p id="608">
    <s id="608:1">དེ་སློངས་མོ་པ་གང་དང་གང་སློང་བ་དེ་དང་སྦེད་པ་མེད་པར་ཡོངས་སུ་གཏོང་ངོ་། །</s>
  </p>
  <p id="609">
    <s id="609:1">མཽད་གལ་གྱི་བུ་དེ་ནས་རྒྱལ་པོ་ཚངས་པས་བྱིན་བཙུན་མོ་དམ་པ་དང་། བུ་ཐུ་བོ་གཞོན་ནུ་དང་ལྷན་ཅིག་ཏུ་བཀད་སར་སོང་ནས་</s>
  </p>
  <p id="610">
    <s id="610:1">འཁོད་པ་ལས། དེ་ནས་ཤ་ཟ་གཟུགས་མཆོག་ཏུ་མི་སྡུག་པ་ཞིག་འོངས་ནས</s>
  </p>
  <p id="611">
    <s id="611:1">རྒྱལ་པོ་དེ་འདུག་པའི་བཀད་སའི་བར་སྣང་ལ་སྐྱིལ་མོ་ཀྲུང་བཅས་ནས་འདི་སྐད་ཅེས་སྨྲས་སོ། །</s>
  </p>
  <p id="612">
    <s id="612:1">ས་བདག་ཆེན་པོ་ལེགས་པར་གསུངས་པ་ཚོལ་བ་རྒྱལ་བར་སྤྱོན་ཅིག །</s>
  </p>
  <p id="613">
    <s id="613:1">བདག་གིས་སྔོན་གྱི་དེ་བཞིན་གཤེགས་པ་རྣམས་ཀྱིས་ལེགས་པར་བཤད་པ་དེ་ལས་ཐོས་པ་ཡོད་དེ་</s>
  </p>
  <p id="614">
    <s id="614:1"> གལ་ཏེ་ཁྱོད་དེ་དོན་དུ་གཉེར་ན་</s>
  </p>
  <p id="615">
    <s id="615:1">ཟུང་ཤིག །</s>
    <s id="615:2">དེ་ནས་རྒྱལ་པོ་ཚངས་པས་བྱིན་གྱིས་ཤ་ཟ་དེ་ལ་འདི་སྐད་ཅེས་སྨྲས་སོ། །</s>
  </p>
  <p id="616">
    <s id="616:1">འབྱུང་པོ་ཆེན་པོ་ལེགས་པར་གསུངས་པ་འདོད་ཀྱིས་གང་ཁྱོད་འདོད་པ་དེ་ངས་རབ་ཏུ་སྦྱིན་ནོ། །</s>
  </p>
  <p id="617">
    <s id="617:1">དེས་སྨྲས་པ། </s>
    <s id="617:2">ས་བདག་ཆེན་པོ་གང་རྒྱལ་པོ་ཁྱོད་ཀྱི་སྡུག་པ་གསུམ་པོ་བདག་ཉིད་དང་ཆུང་མ་དང་བུ་དེ་དག་བདག་ལ་བྱིན་ན་ལེགས་པར་གསུངས་པ་ཕྱིས་བཤད་དོ། །</s>
  </p>
  <p id="618">
    <s id="618:1">དེས་སྨྲས་པ། འདི་དག་གིས་ཅི་ཞིག་བྱ། </s>
  </p>
  <p id="619">
    <s id="619:1">དེས་སྨྲས་པ། </s>
    <s id="619:2">བཟའ་བར་བྱ་སྟེ། </s>
  </p>
  <p id="620">
    <s id="620:1">ལེགས་པར་གསུངས་པ་ཡང་བཤད་དོ། །</s>
  </p>
  <p id="621">
    <s id="621:1">དེ་ནས་རྒྱལ་པོ་ཚངས་པས་བྱིན་<ref folio="F.146.a"/>གཡོན་ལོགས་ན་ཆུང་མ་དང་། གཡས་ལོགས་ན་བུ་འདུག་པ་བལྟས་པ་དང་། དེ་དག་གིས་སྨྲས་པ། </s>
    <s id="621:2">རྒྱལ་པོ་ཆེན་པོ་མྱུར་དུ་བདག་ཅག་ཐོང་ལ་ལེགས་པར་གསུངས་པ་གང་གིས་འཁོར་བ་ལས་སྒྲོལ་བར་འགྱུར་བའི་སླད་དུ་ལེགས་པར་གསུངས་པ་ཡང་གསོན་ཅིག ། </s>
  </p>
  <p id="622">
    <s id="622:1">མཽད་གལ་གྱི་བུ་དེ་ནས་ཤ་ཟས་དེའི་ལྷག་པའི་བསམ་པ་རིག་ནས་ལེགས་པར་གསུངས་པའི་ཚིགས་སུ་བཅད་དེ་སྨྲས་སོ། །</s>
  </p>
  <p id="623">
    <s id="623:1">བདག་གི་ཕྱིར་དང་གཞན་གྱི་ཕྱིར་དག་ཏུ། །བདེ་བ་འདོད་ན་སྡིག་པ་མི་བྱ་སྟེ། །</s>
  </p>
  <p id="624">
    <s id="624:1">བྱིས་པ་བདེ་འདོད་གང་ཞིག་སྡིག་བྱེད་ན། །</s>
  </p>
  <p id="625">
    <s id="625:1">དེ་ཡི་འབྲས་བུ་སོ་སོར་མྱོང་བར་འགྱུར། །</s>
  </p>
  <p id="626">
    <s id="626:1">དེ་ནས་རྒྱལ་པོ་ཚངས་པས་བྱིན་འདི་སྙམ་དུ་གྱུར་ཏེ། </s>
  </p>
  <p id="627">
    <s id="627:1">ཇི་ཙམ་དུ་ལེགས་པར་གསུངས་པའི་ཚིགས་སུ་བཅད་པ་འདི་ནི་ངོ་མཚར་ཆེ་སྟེ། </s>
  </p>
  <p id="628">
    <s id="628:1">ཚིགས་སུ་བཅད་པ་འདིའི་དོན་དུ་བདག་གི་ལུས་གང་གཱའི་ཀླུང་གི་བྱེ་མ་སྙེད་ཀྱང་ཡོངས་སུ་གཏང་བར་བྱ་སྟེ། </s>
  </p>
  <p id="629">
    <s id="629:1">དེ་དག་ཀྱང་ཡོངས་སུ་བཏང་ནས་ཚིགས་སུ་བཅད་པ་འདི་འདོད་པར་བྱའོ་སྙམ་སྟེ། </s>
  </p>
  <p id="630">
    <s id="630:1">དེ་སྟན་ལས་ལངས་ནས་ལག་པ་གཡོན་པས་ཆུང་མ་དང་། ལག་པ་གཡས་པས་བུ་བཟུང་སྟེ། </s>
  </p>
  <p id="631">
    <s id="631:1">ཤ་ཟ་དེ་ལ་སྨྲས་པ། </s>
    <s id="631:2">ཚིགས་བཅད་འདི་ཡིས་བདག་གི་དོན་ཆེན་བྱེད། །</s>
  </p>
  <p id="632">
    <s id="632:1">ཇི་ལྟར་དགའ་བར་ཁྱོད་ཀྱིས་སྤྱད་པར་གྱིས། །</s>
    <s id="632:2">མཽད་གལ་གྱི་བུ་དེ་ནས་ཤ་ཟ་དེ་ཚུལ་དེ་མི་སྣང་བར་བྱས་ནས་རང་གི་ཚུལ་ཡང་དག་པར་བསྟན་ནས། </s>
  </p>
  <p id="633">
    <s id="633:1">རྒྱལ་པོ་ཚངས་པས་བྱིན་དེ་ལ་ཚིགས་སུ་བཅད་དེ་སྨྲས་པ། </s>
    <s id="633:2">སྦྱིན་ལ་དཔའ་བ་ལེགས་སོ་ལེགས། །</s>
  </p>
  <p id="634">
    <s id="634:1">སེར་སྣའི་སྡིག་པ་བཅོམ་བྱས་ཤིང་། །གཏོང་བ་སོ་སོར་འཛིན་པ་ཁྱོད། །དེ་ནི་ཡིད་བཞིན་གྲུབ་གྱུར་ཅིག །</s>
  </p>
  <p id="635">
    <s id="635:1">དེ་ནས་རྒྱལ་པོ་ཚངས་པས་བྱིན་གྱིས། འབྱུང་པོ་ཆེན་པོ་དེ་ལ་སྨྲས་པ། </s>
    <s id="635:2">གྲོགས་པོ་ཁྱོད་སུ་ཞིག །</s>
    <s id="635:3">དེས་སྨྲས་པ། </s>
    <s id="635:4">གྲོགས་པོ་བདག་ནི་ལྷ་རྣམས་ཀྱི་དབང་པོ་བརྒྱ་བྱིན་ཡིན་ཏེ། </s>
  </p>
  <p id="636">
    <s id="636:1">རྒྱལ་པོ་ཆེན་པོ་ཁྱོད་མཆོག་གང་དང་གང་འདོད་པའི་དེང་ལས་ལོང་། </s>
  </p>
  <p id="637">
    <s id="637:1">དེ་ནས་རྒྱལ་པོ་ཚངས་པས་བྱིན་གྱིས་འདི་སྐད་ཅེས་སྨྲས་སོ། །</s>
  </p>
  <p id="638">
    <s id="638:1">ལྷ་རྣམས་ཀྱི་དབང་པོ་གལ་ཏེ་མཆོག་སྩལ་བར་སྤྱོད་ན། </s>
  </p>
  <p id="639">
    <s id="639:1">གང་ལ་སྐྱེ་བ་མེད་པ་དང་། རྒ་བ་མེད་པ་དང་། ན་བ་མེད་པ་དང་། འཆི་བ་མེད་པ་དང་། མྱ་ངན་དང་། སྨྲེ་སྔགས་འདོན་པ་དང་། སྡུག་བསྔལ་བ་དང་། ཡིད་མི་བདེ་བ་དང་། འཁྲུགས་པ་མེད་པ་མཆོག་དེ་བདག་ལ་སྩོལ་ཅིག །</s>
  </p>
  <p id="640">
    <s id="640:1">དེས་དེ་ལ་སྨྲས་པ། རྒྱལ་པོ་ཆེན་པོ་བདག་འདི་ལ་དབང་མེད་<ref folio="F.146.b"/>དེ། </s>
  </p>
  <p id="641">
    <s id="641:1">སངས་རྒྱས་བཅོམ་ལྡན་འདས་ནི་མཆོག་འདི་ལ་མངའ་བརྙེས་སོ། །</s>
  </p>
  <p id="642">
    <s id="642:1">མཆོག་གཞན་གང་དང་གང་འདོད་པ་སློངས། </s>
  </p>
  <p id="643">
    <s id="643:1">དེ་ནས་རྒྱལ་པོ་ཚངས་པས་བྱིན་གྱིས་ལྷ་རྣམས་ཀྱི་དབང་པོ་བརྒྱ་བྱིན་ལ་འདི་སྐད་ཅེས་སྨྲས་སོ། །</s>
  </p>
  <p id="644">
    <s id="644:1">དབང་ཕྱུག་པ་ཡང་དབང་མེད་པ་དག་བྱིས་པ་མཐོང་ངོ་ཅོག །</s>
    <s id="644:2">བརྒྱ་བྱིན་ཡི་ཆད་འདི་ལྟར་གླང་ཆེན་འདམ་སོང་ཉམས་པ་བཞིན། །</s>
    <s id="644:3">མཽད་གལ་གྱི་བུ་དེའི་ཚེ་དེའི་དུས་ན། </s>
  </p>
  <p id="645">
    <s id="645:1">རྒྱལ་པོ་ཚངས་པས་བྱིན་ཞེས་བྱ་བ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="646">
    <s id="646:1">དེའི་ཚེ་དེའི་དུས་ན། </s>
  </p>
  <p id="647">
    <s id="647:1">རྒྱལ་པོ་ཚངས་པས་བྱིན་ཞེས་བྱ་བར་གྱུར་པ་དེར་ཡིན་ནོ། །</s>
  </p>
  <p id="648">
    <s id="648:1">མཽད་གལ་གྱི་བུ་དགེ་བའི་རྩ་བ་དེས་ང་ད་ལྟར་བྱུང་བ་ཤེས་པ་འགོག་པར་འགྱུར་བའི་ལམ་ཤེས་པ་བརྙེས་སོ། །</s>
  </p>
  <p id="649">
    <s id="649:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་</s>
  </p>
  <p id="650">
    <s id="650:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པ་དང་། ད་ལྟར་བྱུང་བ་ཤེས་པ་འགོག་པར་འགྱུར་བའི་ལམ་ཤེས་པ་ཐོབ་པར་འདོད་པས། བདག་གི་ཐམས་ཅད་ཡོངས་སུ་བཏང་བར་བསླབ་པར་བྱ། </s>
  </p>
  <p id="651">
    <s id="651:1">ལྟོས་པ་མེད་པར་སྦྱིན་པ་སྦྱིན་པར་བྱའོ།། །།</s>
  </p>
  <p id="652">
    <s id="652:1">བམ་པོ་བཅུ་བཞི་པ། </s>
    <s id="652:2">མཽད་གལ་གྱི་བུ་ང་ལས་ཤེས་པར་བྱ་བའི་དོན་དུ་དགའ་བ་དཔག་ཏུ་མེད་པ་དག་སྤྱོད་ཅིང་། གཏང་བར་དཀའ་བ་དཔག་ཏུ་མེད་པ་དག་ཀྱང་བཏང་སྟེ</s>
  </p>
  <p id="653">
    <s id="653:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="654">
    <s id="654:1">བྲམ་ཟེ་བྷ་ར་དྭ་ཛ་དང་རུས་གཅིག་པ་ཞེས་བྱ་བ་ཞིག་ཤིང་གཞན་ཞིག་གི་དྲུང་དུ་སོང་སྟེ། </s>
  </p>
  <p id="655">
    <s id="655:1">འདུག་པ་ལས་དེའི་ཚེ་དུས་མ་ཡིན་པའི་སྤྲིན་ཆེན་པོ་ཞིག་བྱུང་ནས་</s>
  </p>
  <p id="656">
    <s id="656:1">དེ་ཉིད་དུ་ཆར་བབ་བོ། །</s>
    <s id="656:2">དེ་ནས་བྲམ་ཟེ་བྷ་ར་དྭ་ཛ་དང་རུས་གཅིག་པ་དེ་ཤིང་དྲུང་དེར་ཞག་བདུན་གྱི་བར་དུ་ཆར་བབ་སྟེ</s>
  </p>
  <p id="657">
    <s id="657:1">དེ་ན་གནས་པ་ན་ཟས་མི་ཟ་བར་དེ་བཞིན་དུ་འདུག་གོ། །</s>
  </p>
  <p id="658">
    <s id="658:1">དེའི་ཚེ་ཤིང་དེའི་སྡོང་བུའི་གསེབ་ན། </s>
  </p>
  <p id="659">
    <s id="659:1">རི་བོང་ཡོན་ཏན་མཆོག་དང་ལྡན་པ་ཞིག་གནས་ཏེ། </s>
  </p>
  <p id="660">
    <s id="660:1">དེ་ཤིང་གསེབ་དེ་ནས་བྱུང་ནས། </s>
  </p>
  <p id="661">
    <s id="661:1">བྲམ་ཟེ་བྷ་ར་དྭ་ཛ་དང་རུས་གཅིག་པ་དེའི་རྐང་པ་ལ་ལྕེས་བལྡག་གོ། །</s>
  </p>
  <p id="662">
    <s id="662:1">དེ་ནས་བྲམ་ཟེ་བྷ་ར་དྭ་ཛ་དང་རུས་གཅིག་པས་རི་བོང་དེ་པང་བར་བླངས་ནས་</s>
  </p>
  <p id="663">
    <s id="663:1">ཞག་བདུན་གྱི་བར་དུ་འཛིན་ཅིང་ལག་པས་ཀྱང་དེའི་ལུས་ལ་ཡོངས་སུ་བྱུགས་སོ། །</s>
  </p>
  <p id="664">
    <s id="664:1">བྱམས་པའི་སེམས་ཀྱིས་ཡང་དག་པར་བལྟ་ཞིང་། ལུས་ཀྱི་ལས་ཀྱིས་ཡང་དག་པར་<ref folio="F.147.a"/>ཉུག་པར་བྱེད་དོ། །</s>
  </p>
  <p id="665">
    <s id="665:1">བྱམས་པའི་ལུས་ཀྱི་ལས་ཀྱིས་ཡང་དག་པར་བྱུགས། </s>
  </p>
  <p id="666">
    <s id="666:1">བྱམས་པའི་ངག་གི་ལས་དང་། བྱམས་པའི་ཡིད་ཀྱི་ལས་ཀྱིས་ཀུན་ནས་བརྗོད་ཅིང་། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །</s>
  </p>
  <p id="667">
    <s id="667:1">རི་བོང་ཚལ་ཤིང་ནགས་ན་གནས་པ་ལེགས། །</s>
  </p>
  <p id="668">
    <s id="668:1">ཆོས་དང་ལྡན་ཞིང་ཆོས་དགའ་བླ་མ་བསྟེན། །</s>
  </p>
  <p id="669">
    <s id="669:1">གང་གིས་སྲིད་པ་ཚལ་ཤིང་འདི་རུ་གནས། །</s>
  </p>
  <p id="670">
    <s id="670:1">བདག་གིས་དྲིས་པ་དག་ནི་ལེགས་པར་སྨྲོས། །</s>
  </p>
  <p id="671">
    <s id="671:1">ང་དང་ལྷན་ཅིག་འདུག་པའང་མི་འཇིགས་སམ། །</s>
    <s id="671:2">གཞན་ཡང་བཀྲེས་དང་སྐོམ་པ་དག་མེད་དམ། །</s>
    <s id="671:3">རྩྭ་འཇམ་དག་ལ་ཟ་བར་བྱེད་པ་ན། </s>
  </p>
  <p id="672">
    <s id="672:1">ཁྱོད་ཀྱི་ལུས་ནི་གང་གིས་ཚལ་ན་གནས། །</s>
  </p>
  <p id="673">
    <s id="673:1">དེས་སྨྲས་པ། </s>
    <s id="673:2">མི་ཡི་བྲམ་ཟེ་བདག་ལས་གསན་པར་མཛོད། །</s>
  </p>
  <p id="674">
    <s id="674:1">ནགས་ཁྲོད་འདི་ན་ཆོས་སྤྱོད་ཁྱོད་གཟིགས་ཤིག །</s>
    <s id="674:2">བཏུང་བ་དག་དང་དེ་བཞིན་རྩྭ་མི་འཚལ། །</s>
  </p>
  <p id="675">
    <s id="675:1">དྲང་སྲོང་ལྟ་ཞིང་ལྷན་ཅིག་དགའ་བར་བགྱི། །</s>
  </p>
  <p id="676">
    <s id="676:1">ཆོས་ལྡན་མཐོང་ནས་ཚུལ་ཁྲིམས་བརྟུལ་ཞུགས་སྤྱད། །</s>
  </p>
  <p id="677">
    <s id="677:1">འཇིག་རྟེན་བདེ་དེར་དགའ་མགུ་ཐོབ་པར་བགྱི། །</s>
  </p>
  <p id="678">
    <s id="678:1">ཁྱོད་ཀྱིས་ལས་ཅི་བྱས་པས་མི་ཡུལ་དུ། །འོངས་ཤིང་གང་གིས་དུད་འགྲོའི་སྐྱེ་གནས་སོང་། །</s>
  </p>
  <p id="679">
    <s id="679:1">གང་ཞིག་ཐོས་ནས་མགུ་བར་འགྱུར་བ་དག །</s>
  </p>
  <p id="680">
    <s id="680:1">དེ་ནི་བརྟགས་པའི་ཚིག་གིས་ང་ལ་སྨྲོས། །</s>
  </p>
  <p id="681">
    <s id="681:1">སྨྲས་པ། </s>
    <s id="681:2">སྔོན་གྱི་སྲིད་པར་ཆོས་འཆད་ཉན་པར་བདག །ཞུགས་ནས་བདག་གིས་ཆོས་སྨྲ་དེ་གཙེས་ཏེ། །</s>
  </p>
  <p id="682">
    <s id="682:1">དེས་ན་དུད་འགྲོའི་འགྲོ་བར་བདག་སོང་ངོ་། །</s>
  </p>
  <p id="683">
    <s id="683:1">དེས་སྨྲས་པ། </s>
    <s id="683:2">རིང་ཞིག་བདག་གིས་འདིར་འདུག་ང་ནི་འགྲོ། །</s>
  </p>
  <p id="684">
    <s id="684:1">ཅུང་རྩན་བཟོད་མཛོད་སྐོམ་འཐུང་རྩྭ་ཟོ་ལ། །དུས་ལས་འདའ་བ་དག་ཏུ་ཁྱོད་མ་བྱེད། །</s>
  </p>
  <p id="685">
    <s id="685:1">དེས་སྨྲས་པ། </s>
    <s id="685:2">བདག་ནི་ཆུད་གདོན་དུ་གཉེར་མ་ཡིན། །</s>
  </p>
  <p id="686">
    <s id="686:1">རྩྭ་ཡང་མི་འདོད་བཤད་པའང་མི་འདོད་ཀྱི། །</s>
    <s id="686:2">བདག་ལ་གཟིགས་ཤིང་མ་བཏང་མ་བཞུད་པར། །བྲམ་ཟེ་ཚལ་འདིའི་ནང་དུ་བཞུགས་པར་མཛོད། །</s>
  </p>
  <p id="687">
    <s id="687:1">དེས་སྨྲས་པ། </s>
    <s id="687:2">ཅུང་རྩན་བཟའ་བའི་རྣམ་པ་ག་ལ་ཡོད། །</s>
  </p>
  <p id="688">
    <s id="688:1">དེ་བཞིན་བཏུང་བ་དག་གི་རྣམ་པ་དང་། །གནས་པ་དག་ཀྱང་རབ་ཏུ་མེད་པས་ན། །</s>
  </p>
  <p id="689">
    <s id="689:1">བྲམ་ཟེ་གང་གིས་ཚལ་འདིའི་ནང་དུ་གཟུང་། །</s>
  </p>
  <p id="690">
    <s id="690:1">དེས་སྨྲས་པ། </s>
    <s id="690:2">དྲང་སྲོང་གིས་ནི་ཡོངས་སུ་དྲིས་པའི་ཟས། །མེད་དེ་དེ་</s>
  </p>
  <p id="691">
    <s id="691:1">བཞིན་བཏུང་དང་ཏིལ་མེད་ཅིང་། །འབྲས་ཀྱང་ཡོད་པ་མ་ཡིན་མལ་ཆ་དང་། །སྟན་དག་བདག་ལ་ཡོད་པ་མ་ཡིན་པས། །དྲང་སྲོང་ལ་ནི་བདག་ཉིད་གཏང་བྱ་སྟེ</s>
  </p>
  <p id="692">
    <s id="692:1">དྲང་སྲོང་རབ་ཏུ་<ref folio="F.147.b"/>དགའ་བས་བདག་མནོབས་ལ། །</s>
    <s id="692:2">མཐོང་བའི་ཆོས་ལ་དགའ་བ་རྙེད་དགའ་ནས། །</s>
  </p>
  <p id="693">
    <s id="693:1">མནོབས་ཏེ་བདག་གི་ཚལ་འདིར་ཞུགས་པར་མཛོད། །</s>
  </p>
  <p id="694">
    <s id="694:1">དེ་ནི་སད་པར་བྱ་ཕྱིར་ཚིག་སྨྲས་པ། །</s>
    <s id="694:2">ཁྱོད་ནི་དེ་རིང་བཟའ་ཞིང་ཚལ་གནས་བྱ། །</s>
  </p>
  <p id="695">
    <s id="695:1">ཁྱོད་ཉིད་ཁྱོད་ཀྱིས་སོད་ལ་བདག་ལ་བྱིན། །</s>
  </p>
  <p id="696">
    <s id="696:1">ཁྱོད་ཟོས་བདག་ནི་ཡིད་དགའ་གནས་པར་བྱ། །</s>
  </p>
  <p id="697">
    <s id="697:1">དེས་སྨྲས་པ། </s>
    <s id="697:2">ལུས་ལ་ལྟོས་པ་མེད་ཀྱིས་མེའི་ནང་དུ། །བདག་ནི་ཆུག་སྟེ་དི་རིང་མནབས་པར་མཛོད། །</s>
  </p>
  <p id="698">
    <s id="698:1">ཤི་མ་ཐག་ཏུ་ཡིད་ནི་དགར་འགྱུར་ཞིང་། །མཁས་པ་དག་དང་ཡིད་དགའ་ཕྲད་པར་འགྱུར། །</s>
  </p>
  <p id="699">
    <s id="699:1">དྲང་སྲོང་གིས་ནི་དེ་ལ་སད་བྱའི་ཕྱིར། །དེར་ནི་རྩྭ་དང་ཤིང་དག་བསྡུས་ནས་</s>
  </p>
  <p id="700">
    <s id="700:1">སུ། །མེ་ནི་བུས་ནས་</s>
  </p>
  <p id="701">
    <s id="701:1">རི་བོང་ལ་སྨྲས་པ། །སྲེགས་ཤིག་བདག་གིས་ཚལ་དུ་གནས་པར་བྱ། །</s>
  </p>
  <p id="702">
    <s id="702:1">མེ་འབར་དེ་</s>
  </p>
  <p id="703">
    <s id="703:1">ནི་རི་བོང་མཐོང་ནས་</s>
  </p>
  <p id="704">
    <s id="704:1">སུ། །རྫིང་གི་ཆུ་བསིལ་ནང་དུ་འཇུག་པ་ལྟར། །དད་པ་རྒྱ་ཆེར་བསྐྱེད་ནས་</s>
  </p>
  <p id="705">
    <s id="705:1">འབར་བ་རུ། །གང་ལའང་ལྟོས་པ་མེད་པར་དེར་ཞུགས་སོ། །</s>
  </p>
  <p id="706">
    <s id="706:1">རི་བོང་ལ་ནི་དྲང་སྲོང་དེ་ཡིས་སུ། །དགའ་བསྐྱེད་བྱམས་ཤིང་སྐྱོབས་པས་དེ་བཟུང་སྟེ། །</s>
  </p>
  <p id="707">
    <s id="707:1">ཅུང་རྩན་བསྐལ་པའི་བར་དུ་ཚལ་འདུག་ཤིག །ཁྱོད་ལ་ཕན་པར་བྱ་ཕྱིར་ཚལ་གནས་བྱ། །</s>
  </p>
  <p id="708">
    <s id="708:1">དྲང་སྲོང་དེ་ནི་ཚལ་དེར་གནས་ནས་</s>
  </p>
  <p id="709">
    <s id="709:1">སུ། །རི་བོང་དེ་ལ་ཕན་པའི་གདམས་པ་ནི། །དགེ་བ་དཔག་ཏུ་མེད་པའི་ལས་བྱས་པས། །མཐོ་རིས་འགྲོ་ཞིང་དེར་ནི་བདེ་བ་འབྱུང་། །</s>
  </p>
  <p id="710">
    <s id="710:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="710:2">དེའི་ཚེ་དེའི་དུས་ན་རི་བོང་དུ་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="711">
    <s id="711:1">ཁྱོད་ཀྱིས་དེ་ལྟར་མི་བལྟ་སྟེ། །</s>
  </p>
  <p id="712">
    <s id="712:1">ང་དེའི་ཚེ་དེའི་དུས་ན་རི་བོང་དུ་གྱུར་ཏོ། །</s>
  </p>
  <p id="713">
    <s id="713:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="713:2">དེའི་ཚེ་དེའི་དུས་ན། </s>
  </p>
  <p id="714">
    <s id="714:1">དྲང་སྲོང་དུ་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="715">
    <s id="715:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="716">
    <s id="716:1">དེའི་ཚེ་དེའི་དུས་ན་ཤཱ་རིའི་བུ་དྲང་སྲོང་དུ་གྱུར་ཏོ། །</s>
  </p>
  <p id="717">
    <s id="717:1">ང་ལས་དེ་དང་ང་དགེ་བའི་རྩ་བ་དེས་ལས་ཤེས་པ་བརྙེས་སོ། །</s>
  </p>
  <p id="718">
    <s id="718:1">མཽད་གལ་གྱི་བུ་དེ་ལྟ་བས་ན། </s>
  </p>
  <p id="719">
    <s id="719:1">བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་</s>
  </p>
  <p id="720">
    <s id="720:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་ལས་ཤེས་པ་ལ་བསླབ་པར་བྱ་ཞིང་། ལས་དེ་དག་ཀྱང་བསྲེ་བར་མི་བྱ་སྟེ</s>
  </p>
  <p id="721">
    <s id="721:1">གཞན་དུ་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བྱའོ། །</s>
  </p>
  <p id="722">
    <s id="722:1">མཽད་གལ་<ref folio="F.148.a"/>གྱི་བུ་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ལས་ཤེས་པ་ཡོངས་སུ་ཤེས་པར་བྱའོ། །</s>
  </p>
  <p id="723">
    <s id="723:1">མཽད་གལ་གྱི་བུ་ལས་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ། ང་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="724">
    <s id="724:1">དགེ་བའི་རྩ་བ་དཔག་ཏུ་མེད་པ་མངོན་པར་འདུས་བྱས་ཤིང་གཏང་བར་དཀའ་བ་ཡང་བཏང་ལ། བྱ་དཀའ་བདག་ཀྱང་བྱས་ཏེ། </s>
  </p>
  <p id="725">
    <s id="725:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="726">
    <s id="726:1">ཆོས་ཀྱི་རྒྱལ་པོ་ཆོས་དང་ལྡན་པ་གདུགས་གཅིག་པ། ས་རྣམས་ཀྱི་དབང་ཕྱུག་རྒྱལ་པོ་མྱ་ངན་མེད་པའི་དཔལ་ཞེས་བྱ་བ་ཞིག་བྱུང་ངོ་། །</s>
  </p>
  <p id="727">
    <s id="727:1">དེའི་ཚེ་དེ་བཞིན་གཤེགས་པ་བདུད་ཀྱི་སྟོབས་རབ་ཏུ་འཇོམས་པ་ཞེས་བྱ་བ་འཇིག་རྟེན་དུ་བྱུང་སྟེ། </s>
  </p>
  <p id="728">
    <s id="728:1">བཅོམ་ལྡན་འདས་དེ་བཞིན་གཤེགས་པ་བདུད་ཀྱི་སྟོབས་རབ་ཏུ་འཇོམས་པ་དེའི་ཉན་ཐོས་ཀྱི་དགེ་འདུན་དགྲ་བཅོམ་པ་ཟག་པ་ཟད་པ་དུང་ཕྱུར་ཕྲག་དགུ་བྱུང་ངོ་། །</s>
  </p>
  <p id="729">
    <s id="729:1">དེ་ནས་དེ་བཞིན་གཤེགས་པ་བདུད་ཀྱི་སྟོབས་རབ་ཏུ་འཇོམས་པ། ཉན་ཐོས་དུང་ཕྱུར་ཕྲག་དགུ་པོ་དེ་དག་གི་དབུས་སུ་བཞུགས་ནས། </s>
  </p>
  <p id="730">
    <s id="730:1">འདི་ལྟ་སྟེ། ལས་ཤེས་པ་ཀུན་འབྱུང་བ་ཤེས་པ་ལས་བརྩམས་ཏེ། </s>
  </p>
  <p id="731">
    <s id="731:1">ཉན་ཐོས་རྣམས་ལ་ཆོས་སྟོན་ཏོ། །</s>
  </p>
  <p id="732">
    <s id="732:1">དེའི་ཚེ་འཁོར་དེ་ཉིད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་མྱ་ངན་སེལ་བ་ཞེས་བྱ་བ་ཞིག་འདུས་པར་གྱུར་ནས་འདུག་གོ། །</s>
  </p>
  <p id="733">
    <s id="733:1">དེ་སྟན་ལས་ལངས་ནས་གོས་ཕྱོགས་གཅིག་ཏུ་གཟར་ཏེ། </s>
  </p>
  <p id="734">
    <s id="734:1">པུས་མོ་གཡས་པའི་ལྷ་ང་ས་ལ་བཙུགས་ནས། </s>
  </p>
  <p id="735">
    <s id="735:1">བཅོམ་ལྡན་འདས་དེ་བཞིན་གཤེགས་པ་བདུད་ཀྱི་སྟོབས་རབ་ཏུ་འཇོམས་པ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། </s>
  </p>
  <p id="736">
    <s id="736:1">བཅོམ་ལྡན་འདས་དེ་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="736:2">མི་དབང་ཐུགས་དག་དགེ་བས་བརྒྱན་པ་སྟེ། །</s>
  </p>
  <p id="737">
    <s id="737:1">འདྲེན་པ་རང་བྱུང་ལ་ནི་བདག་འདི་ཞུ། །</s>
  </p>
  <p id="738">
    <s id="738:1">མགོན་པོ་ཇི་ལྟར་སྤྱད་ན་རྣམ་འདྲེན་སྲས། །དགེ་བར་སྤྱོད་པའི་ལས་ཀྱི་རྒྱུ་འཚལ་ལགས། །</s>
    <s id="738:2">ཇི་ལྟར་ཆགས་བྲལ་དག་པའི་ལས་སུ་འགྱུར། །</s>
  </p>
  <p id="739">
    <s id="739:1">ཇི་ལྟར་དག་པའི་ལས་ཀྱིས་དགེ་བ་བསྟེན། །</s>
  </p>
  <p id="740">
    <s id="740:1">ཇི་ལྟར་སྤྱད་ན་དག་པའི་ལས་ཐོབ་འགྱུར། །</s>
  </p>
  <p id="741">
    <s id="741:1">འདྲེན་པ་དག་པའི་ལས་རྒྱུ་གསུངས་ཤིག་གསུངས། །</s>
  </p>
  <p id="742">
    <s id="742:1">ཇི་ལྟར་ལས་ཀྱི་རྣམ་དག་རབ་ཏུ་ཐོབ། །</s>
  </p>
  <p id="743">
    <s id="743:1">ཇི་ལྟར་འགྲོ་བ་རྣམ་དག་ལས་མངོན་འགྱུར། །</s>
  </p>
  <p id="744">
    <s id="744:1">ཇི་ལྟར་རྣམ་པར་དག་ལས་རྒྱུ་དྲན་ལགས། །</s>
    <s id="744:2">རྣམ་འདྲེན་ཁ་ལོ་སྒྱུར་<ref folio="F.148.b"/>གཙོ་གསུངས་ཤིག་གསུངས། །</s>
  </p>
  <p id="745">
    <s id="745:1">མཆོག་ཏུ་དགེ་བ་ཡིད་འོང་སྤྱོད་པའི་སེམས། །སྤྱོད་པ་མཉམ་རྩོམ་ཞི་བ་དག་པའི་ལས། །མི་དབང་ཁྱོད་ཀྱི་དག་པའི་གསུང་ཐོས་ནས། །</s>
  </p>
  <p id="746">
    <s id="746:1">འདྲེན་པ་ཁྱོད་སྲས་བྱང་ཆུབ་རབ་ཏུ་གནས། །</s>
  </p>
  <p id="747">
    <s id="747:1">མཽད་གལ་གྱི་བུ་དེ་ནས་དེ་བཞིན་གཤེགས་པ་བདུད་ཀྱི་སྟོབས་རབ་ཏུ་འཇོམས་པ་དེས། </s>
  </p>
  <p id="748">
    <s id="748:1">བྱང་ཆུབ་སེམས་དཔའ་མྱ་ངན་སེལ་བ་དེ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="749">
    <s id="749:1">མྱ་ངན་སེལ་བ་ཁྱོད་སྐྱེ་བོ་མང་པོ་ལ་ཕན་པ་དང་། སྐྱེ་བོ་མང་པོ་ལ་བདེ་བ་དང་། འཇིག་རྟེན་ལ་སྙིང་བརྩེ་བའི་ཕྱིར་ཞུགས་ཏེ། </s>
  </p>
  <p id="750">
    <s id="750:1">ཁྱོད་དེ་བཞིན་གཤེགས་པ་ལ་དོན་འདི་ཡོངས་སུ་ཞུ་བར་སེམས་པ་ནི། མྱ་ངན་སེལ་བ་ལེགས་སོ་ལེགས་སོ། །</s>
  </p>
  <p id="751">
    <s id="751:1">རིགས་ཀྱི་བུ་དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་ཟུང་ཤིག་དང་ངས་ཁྱོད་ལ་བཤད་དོ། །</s>
  </p>
  <p id="752">
    <s id="752:1">བྱང་ཆུབ་སེམས་དཔའ་མྱ་ངན་སེལ་བས་བཅོམ་ལྡན་འདས་ལ་ལེགས་སོ་ཞེས་གསོལ་ནས། </s>
  </p>
  <p id="753">
    <s id="753:1">བཅོམ་ལྡན་འདས་ཀྱི་ལྟར་མཉན་པ་དང་། བཅོམ་ལྡན་འདས་ཀྱིས་དེ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="754">
    <s id="754:1">རིགས་ཀྱི་བུ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་</s>
  </p>
  <p id="755">
    <s id="755:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས། ང་རྒྱལ་སྤང་བ་ལ་བསླབ་པར་བྱ། </s>
  </p>
  <p id="756">
    <s id="756:1">སེམས་ཅན་ཐམས་ཅད་ལ་ཡོན་གནས་ཡིན་པར་སེམས་ཉེ་བར་གཞག་པར་བྱ། </s>
  </p>
  <p id="757">
    <s id="757:1">ཆོས་ཀྱི་ཀུན་དགའ་བ་ལ་ཡང་སོ་སོར་རིག་པར་བྱ། </s>
  </p>
  <p id="758">
    <s id="758:1">བྱང་ཆུབ་སེམས་ཀྱི་ཀྱང་མི་གཏང་བར་བྱ། </s>
  </p>
  <p id="759">
    <s id="759:1">དགེ་བའི་བཤེས་གཉེན་ཡང་མངོན་པར་མགུ་བར་བྱ། </s>
  </p>
  <p id="760">
    <s id="760:1">ཆོས་བཙལ་བ་ལ་ཡང་ཆོག་མི་ཤེས་པར་བྱ། </s>
  </p>
  <p id="761">
    <s id="761:1">མང་དུ་ཐོས་པ་ལ་ཡང་མངོན་པར་བརྩོན་པར་བྱ། </s>
  </p>
  <p id="762">
    <s id="762:1">བསྟན་བཅོས་ཤིན་ཏུ་བརྟགས་པ་དག་ཀྱང་བཙལ་བར་བྱ། </s>
  </p>
  <p id="763">
    <s id="763:1">སོ་སོར་རྟོགས་པ་ལ་ཡང་བསླབ་པར་བྱ། </s>
  </p>
  <p id="764">
    <s id="764:1">གྲུབ་པའི་མཐའ་སོ་སོར་རྟོགས་པ་ལ་ཡང་བསླབ་པར་བྱ། </s>
  </p>
  <p id="765">
    <s id="765:1">ཆོ་ག་ལ་མཁས་པར་ཡང་བྱ། </s>
  </p>
  <p id="766">
    <s id="766:1">བླ་མ་ལ་གུས་པར་བྱ། </s>
  </p>
  <p id="767">
    <s id="767:1">བླ་མ་ལ་ཞེས་མེད་པའི་ཉེ་བར་སྤྱད་པར་མི་བྱ། </s>
  </p>
  <p id="768">
    <s id="768:1">བླ་མའི་ཚིག་ལས་འདའ་བར་ཡང་མི་བྱ། </s>
  </p>
  <p id="769">
    <s id="769:1">དོན་དང་ལྡན་པའི་བསྟན་བཅོས་བཙལ་བར་བྱ་ཞིང་དོན་མེད་པ་གཞན་སྤང་བར་བྱ། </s>
  </p>
  <p id="770">
    <s id="770:1">འཇིག་རྟེན་རྒྱང་འཕེན་པའི་བསྟན་བཅོས་དང་། ཆད་པའི་ཁྲིམས་ཀྱི་བསྟན་བཅོས་དང་། བྱང་སྟེམས་ཀྱི་བསྟན་བཅོས་དང་། སྨྲ་བའི་རིག་པའི་བསྟན་བཅོས་དང་། འབྱུང་པོ་རིག་པའི་བསྟན་བཅོས་དང་། རྨུགས་བྱེད་རིག་པའི་བསྟན་བཅོས་<ref folio="F.149.a"/>དང་། གཞོན་ནུ་རྩེ་བའི་བསྟན་བཅོས་དང་། བཟའ་བའི་བསྟན་བཅོས་དང་། རྒྱན་པོའི་བསྟན་བཅོས་དང་། མཆོང་བའི་བསྟན་བཅོས་དང་། སྒྱུ་མ་བྱེད་པའི་བསྟན་བཅོས་དང་། ཉོ་ཚོང་གི་བསྟན་བཅོས་དང་། ཤན་པའི་བསྟན་བཅོས་དང་། ཆང་འཚོང་གི་བསྟན་བཅོས་དང་། འཁྲིག་པའི་བསྟན་བཅོས་དང་། འགྲོ་བའི་བསྟན་བཅོས་དང་། ཀུན་ཏུ་འཚོ་བ་ལ་རྨོངས་པའི་བསྟན་བཅོས་དང་། ཉལ་བའི་བསྟན་བཅོས་དང་། རེངས་བྱེད་ཀྱི་བསྟན་བཅོས་དང་། རྣམ་པར་རྨོངས་བྱེད་ཀྱི་བསྟན་བཅོས་དང་། སྦྲུལ་བཟུང་བའི་བསྟན་བཅོས་དང་། གཞན་གང་དག་དེ་ལས་གཞན་པ་གང་རྣམ་པར་ཐར་པ་དང་། མི་འཐུན་པའི་བསྟན་བཅོས་དང་། གང་ཀུན་ཏུ་རྨོངས་པར་འཇུག་པ་དེ་དག་ཐམས་ཅད་ནི་བྱང་ཆུབ་སེམས་དཔའི་ཐེག་པ་ལ་ཡང་དག་པར་རབ་ཏུ་གནས་པས་ཡོངས་སུ་སྤང་བར་བྱའོ། །</s>
  </p>
  <p id="771">
    <s id="771:1">དེ་ཅིའི་ཕྱིར་ཞེ་ན། </s>
    <s id="771:2">འདི་ལྟར་དེ་དག་ནི་ཐར་པ་ལ་ཐོགས་པར་གྱུར་པའི་ཕྱིར་རོ། །</s>
  </p>
  <p id="772">
    <s id="772:1">མྱ་ངན་སེལ་བ་གཞན་ཡང་བྱང་ཆུབ་སེམས་དཔའ་བླ་ན་</s>
  </p>
  <p id="773">
    <s id="773:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པ་དེས་སྦྱིན་པ་དང་། དུལ་བ་དང་། ཡང་དག་པར་སྡོམ་པ་ལ་མངོན་པར་བརྩོན་པར་བྱ། </s>
  </p>
  <p id="774">
    <s id="774:1">སེམས་ཅན་བསྡུ་བའི་ཕྱིར་བདག་ཉིད་སྣོད་དུ་བྱ། </s>
  </p>
  <p id="775">
    <s id="775:1">ཇི་ལྟར་འདིའི་ཚིག་གཟུང་བར་འགྱུར་བར་བྱ་སྟེ། </s>
  </p>
  <p id="776">
    <s id="776:1">རིགས་ཀྱི་བུ་ཇི་ཙམ་དུ་བག་ཙམ་ཡང་དུས་མ་ཡིན་པར་སྨྲ་བ་ནི་གཟུང་བར་མི་འགྱུར་ཏེ། </s>
  </p>
  <p id="777">
    <s id="777:1">དེ་ལྟ་བས་ན་དུས་དང་རིགས་པར་ཚིག་དབྱུང་བར་བྱའོ། །</s>
  </p>
  <p id="778">
    <s id="778:1">མཽད་གལ་གྱི་བུ་སྔོན་བྱུང་བ་འདས་པའི་དུས་ན། </s>
  </p>
  <p id="779">
    <s id="779:1">གྲོགས་པོ་གཉིས་ཤིག་བྱུང་སྟེ། </s>
  </p>
  <p id="780">
    <s id="780:1">སྔོ་བསངས་དགའ་ཞེས་བྱ་བ་དང་། བླ་མ་ཞེས་བྱ་སྟེ་དེ་གཞན་ཞིག་ན། </s>
  </p>
  <p id="781">
    <s id="781:1">རྒྱལ་པོའི་ཕོ་བྲང་འཁོར་ན་འདུག་གོ། །</s>
  </p>
  <p id="782">
    <s id="782:1">གཅིག་ནི་རྒྱལ་པོ་ལ་བསྟེན། </s>
  </p>
  <p id="783">
    <s id="783:1">གཉིས་པ་ནི་སྨད་འཚོང་མ་ལ་བསྟེན་ཏོ། །</s>
  </p>
  <p id="784">
    <s id="784:1">དེ་ལ་གང་སྨད་འཚོང་མ་ལ་བསྟེན་པ་ནི་སྔོ་བསངས་དགའོ། །</s>
  </p>
  <p id="785">
    <s id="785:1">གང་རྒྱལ་པོ་ལ་བསྟེན་པ་དེ་ནི་བླ་མའོ། །</s>
  </p>
  <p id="786">
    <s id="786:1">དེ་ལ་གང་རྒྱལ་པོ་ལ་བསྟེན་པ་སྟེན་གྲོགས་བླ་མ་དེ་ནི་རིགས་པར་སྨྲ་ཞིང་དུས་སུ་སྨྲའོ། །</s>
  </p>
  <p id="787">
    <s id="787:1">གང་སྨད་འཚོང་མ་ལ་བསྟེན་པ་སྟེན་གྲོགས་སྔོ་བསངས་དགའ་དེ་ནི་དུས་མ་ཡིན་པར་སྨྲ་ཞིང་། རིགས་པ་མ་ཡིན་པ་སྨྲ་སྟེ། </s>
  </p>
  <p id="788">
    <s id="788:1">དེ་སྨད་འཚོང་མ་དེ་དག་གིས་ཆང་བླུད་ནས་ར་རོ་བར་རིག་པ་དང་། རྩྭ་སྟན་གྱིས་དཀྲིས་ནས་<ref folio="F.149.b"/>ལམ་གྱི་བཞི་མདོར་བོར་རོ། །</s>
  </p>
  <p id="789">
    <s id="789:1">མཚུངས་པ་མ་ཡིན་པས་སློབ་མ་དེ་དུས་མ་ཡིན་པའི་ཚིག་དེ་དང་རིགས་པ་མ་ཡིན་པའི་ཚིག་དེ་ལས་ཉོན་མོངས་པར་གྱུར་ཏོ། །</s>
  </p>
  <p id="790">
    <s id="790:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="790:2">དེའི་ཚེ་དེའི་དུས་ན། </s>
  </p>
  <p id="791">
    <s id="791:1">སྟེན་གྲོགས་བླ་མ་ཞེས་བྱ་བ་དེ་གཞན་ཡིན་པར་སེམས་ན། </s>
  </p>
  <p id="792">
    <s id="792:1">ཁྱོད་ཀྱིས་དེ་ལྟར་མི་ལྟ་སྟེ། </s>
  </p>
  <p id="793">
    <s id="793:1">ང་དེའི་ཚེ་དེའི་དུས་ན་སྟེན་གྲོགས་བླ་མ་ཞེས་བྱ་བར་གྱུར་ཏོ། །</s>
  </p>
  <p id="794">
    <s id="794:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="794:2">དེའི་ཚེ་དེའི་དུས་ན་སྟེན་གྲོགས་སྔོ་བསངས་དགའ་ཞེས་བྱ་བར་གྱུར་པ། དུས་མ་ཡིན་པར་སྨྲ་ཞིང་རིགས་པ་མ་ཡིན་པར་སྨྲ་བ་དེ་གཞན་ཡིན་པར་སེམས་ན། </s>
  </p>
  <p id="795">
    <s id="795:1">དེ་ལྟར་མི་ལྟ་སྟེ། </s>
  </p>
  <p id="796">
    <s id="796:1">ལྷ་སྦྱིན་དེའི་ཚེ་དེའི་དུས་ན་སྟེན་གྲོགས་སྔོ་བསངས་དགའ་ཞེས་བྱ་བར་གྱུར་ཏོ། །</s>
  </p>
  <p id="797">
    <s id="797:1">དེ་དུས་མ་ཡིན་པར་སྨྲ་བ་དེ་དང་རང་རིགས་པ་མ་ཡིན་པར་སྨྲ་བ་དེ་ལས་ཉོན་མོངས་པར་གྱུར་ཏོ། །</s>
  </p>
  <p id="798">
    <s id="798:1">གང་གིས་ང་བདེ་བ་ཉམས་སུ་མྱོང་བ་ནི་འདི་ལྟ་སྟེ། </s>
  </p>
  <p id="799">
    <s id="799:1">ངས་ཀུན་འབྱུང་བ་དུས་སུ་སྨྲས་ཤིང་རིགས་པར་སྨྲས་པ་ཡིན་ནོ། །</s>
  </p>
  <p id="800">
    <s id="800:1">གང་གིས་ལྷ་སྦྱིན་སྡུག་བསྔལ་ཉམས་སུ་མྱོང་བ་དེའི་ལས་ཀྱི་རྣམ་པར་སྨིན་པའི་རྒྱུ་ནི་འདི་ལྟ་སྟེ། </s>
  </p>
  <p id="801">
    <s id="801:1">དུས་མ་ཡིན་པར་སྨྲ་ཞིང་རིགས་པ་མ་ཡིན་པར་སྨྲ་བ་ཡིན་ནོ། །</s>
  </p>
  <p id="802">
    <s id="802:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་དུས་ཤེས་པ་ཀུན་འབྱུང་བ་ཤེས་པ་ལ་རྣལ་འབྱོར་དུ་བྱའོ། །</s>
  </p>
  <p id="803">
    <s id="803:1">མཽད་གལ་གྱི་བུ་དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་དུས་སུ་སྨྲ་བ་ལ་ཉེ་བར་གནས་པ་དེས་ནི་དྲན་པ་རྣལ་འབྱོར་དུ་བྱས་ཏེ། </s>
  </p>
  <p id="804">
    <s id="804:1">མཽད་གལ་གྱི་བུ་དབང་པོ་ཉེ་བར་གནས་པའི་བྱང་ཆུབ་སེམས་དཔའ་ནི་བག་ཡོད་པ་ཞེས་བྱའོ། །</s>
  </p>
  <p id="805">
    <s id="805:1">དེ་བྱང་ཆུབ་སེམས་དཔའི་ཆོས་དག་ལས་ཡོངས་སུ་ཉམས་པར་མི་འགྱུར་རོ། །</s>
  </p>
  <p id="806">
    <s id="806:1">མཽད་གལ་གྱི་བུ་བྱང་ཆུབ་སེམས་དཔའི་ཆོས་དེ་དག་ཀྱང་གང་ཞེ་ན། </s>
  </p>
  <p id="807">
    <s id="807:1">གང་བྱང་ཆུབ་སེམས་དཔའ་དག་གིས་ཡོངས་སུ་མི་ཉམས་པར་བྱ་བ་འདི་ལྟ་སྟེ། </s>
  </p>
  <p id="808">
    <s id="808:1">ཕ་རོལ་ཏུ་ཕྱིན་པ་དྲུག་ལ་འདི་ལྟ་སྟེ། </s>
  </p>
  <p id="809">
    <s id="809:1">སྦྱིན་པའི་ཕ་རོལ་ཏུ་ཕྱིན་པ་དང་། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་། བཟོད་པའི་ཕ་རོལ་ཏུ་ཕྱིན་པ་དང་། བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་། བསམ་གཏན་གྱི་ཕ་རོལ་ཏུ་ཕྱིན་པ་དང་། ཤེས་རབ་ཀྱི་ཕ་རོལ་ཏུ་ཕྱིན་པའོ། །</s>
  </p>
  <p id="810">
    <s id="810:1">མཽད་གལ་གྱི་བུ་འདི་དག་ནི་བྱང་ཆུབ་སེམས་དཔའི་ཆོས་རྣམས་ཡིན་ཏེ། </s>
  </p>
  <p id="811">
    <s id="811:1">བྱང་ཆུབ་སེམས་དཔའ་གང་དག་གིས་ཡོངས་སུ་ཉམས་པར་མི་བྱའོ། །</s>
  </p>
  <p id="812">
    <s id="812:1">བྱང་ཆུབ་སེམས་དཔའ་དྲན་པ་ལ་ཉེ་<ref folio="F.150.a"/>བར་གནས་པ་ནི་གཏོང་བ་རྗེས་སུ་དྲན་པ་བསྒོམས་ཏེ། </s>
  </p>
  <p id="813">
    <s id="813:1">སྦྱིན་པ་ལས་བྱུང་བའི་བསོད་ནམས་བྱ་བའི་དངོས་པོ་ཡོངས་སུ་རྫོགས་པར་བྱེད་དོ། །</s>
  </p>
  <p id="814">
    <s id="814:1">སྦྱིན་པ་ལས་བྱུང་བའི་བསོད་ནམས་བྱ་བའི་དངོས་པོ་ཡོངས་སུ་རྫོགས་ན་སེར་སྣ་ཟློག་སྟེ། </s>
  </p>
  <p id="815">
    <s id="815:1">གང་སེར་སྣ་བཟློགས་པས་གཏོང་བ་འཛིན་ཏོ། །</s>
  </p>
  <p id="816">
    <s id="816:1">དེ་ཡོངས་སུ་འཛིན་པ་ཐམས་ཅད་ལ་མངོན་པར་ཞེན་པ་མེད་དེ། </s>
  </p>
  <p id="817">
    <s id="817:1">གང་ཡོངས་སུ་འཛིན་པ་ཐམས་ཅད་ལ་མངོན་པར་ཞེན་པ་མེད་པ་དེ་འཆིང་བ་གཅོད་དོ། །</s>
  </p>
  <p id="818">
    <s id="818:1">གང་འཆིང་བ་གཅོད་པ་དེ་ཐར་པའོ། །</s>
  </p>
  <p id="819">
    <s id="819:1">གང་ཐར་པ་ནི་གྲོལ་བའོ། །</s>
  </p>
  <p id="820">
    <s id="820:1">གྲོལ་བ་དེ་ནི་མངོན་པར་ཞེན་པ་མེད་ཅིང་ཕུང་པོ་ལྷག་མ་མེད་པའི་དབྱིངས་སུ་མྱ་ངན་ལས་འདའོ། །</s>
  </p>
  <p id="821">
    <s id="821:1">མཽད་གལ་གྱི་བུ་དེ་དག་ནི་བྱང་ཆུབ་སེམས་དཔའི་ཆོས་རྣམས་ཡིན་ཏེ། </s>
  </p>
  <p id="822">
    <s id="822:1">བྱང་ཆུབ་སེམས་དཔའ་གང་དག་མི་འཆིང་། ཡོངས་སུ་མི་ཉམས་པར་བྱེད་པའོ། །</s>
  </p>
  <p id="823">
    <s id="823:1">མཽད་གལ་གྱི་བུ་བྱང་ཆུབ་སེམས་དཔའ་ཡོངས་སུ་ཉམས་པ་མེད་པ་ན། </s>
  </p>
  <p id="824">
    <s id="824:1">ལྷ་དང་བཅས་པའི་འཇིག་རྟེན་དང་། བདུད་དང་བཅས་པ་དང་། ཚངས་པ་དང་བཅས་པ་དང་། དགེ་སྦྱོང་དང་བྲམ་ཟེར་བཅས་པའི་སྐྱེ་དགུའི་ཚོགས་རྣམས་ཀྱིས་སྟོན་པར་རིག་པར་བྱ། </s>
  </p>
  <p id="825">
    <s id="825:1">འདྲེན་པར་རིག་པར་བྱ། </s>
  </p>
  <p id="826">
    <s id="826:1">ཡོངས་སུ་འདྲེན་པར་རིག་པར་བྱ། </s>
  </p>
  <p id="827">
    <s id="827:1">སྒྲོན་མ་འཛིན་པར་རིག་པར་བྱ། </s>
  </p>
  <p id="828">
    <s id="828:1">སྣང་བ་བྱས་པ་རིག་པར་བྱ། </s>
  </p>
  <p id="829">
    <s id="829:1">དེ་བཞིན་དུ་སྦྱར་ཏེ་གསལ་བར་བྱེད་པ་དང་། སྟོན་པ་དང་། ཁྲིད་པར་བྱེད་པ་དང་། ཞི་བར་བྱེད་པ་དང་། རབ་ཏུ་ཞི་བར་བྱེད་པར་རིག་པར་བྱ། </s>
  </p>
  <p id="830">
    <s id="830:1">དགའ་བར་བྱེད་པ་དང་། རྒྱས་པར་བྱེད་པ་དང་སྔོན་དུ་འགྲོ་བ་དང་། མདུན་དུ་འགྲོ་བ་དང་། མཐར་བྱེད་པར་རིག་པར་བྱ། </s>
  </p>
  <p id="831">
    <s id="831:1">སྒྲོལ་བ་དང་། ཕ་རོལ་དུ་འགྲོ་བ་དང་། འོད་བྱེད་པ་དང་། བདེ་བྱེད་དུ་རིག་པར་བྱ། </s>
  </p>
  <p id="832">
    <s id="832:1">གནས་དང་། མགོན་དང་། སྐྱབས་དང་། ཕ་རོལ་དུ་འགྲོ་བ་དང་། མི་འཇིགས་པར་བྱེད་པ་ཞེས་རིག་པར་བྱའོ། །</s>
  </p>
  <p id="833">
    <s id="833:1">མཽད་གལ་གྱི་བུ་དེ་ཅིའི་ཕྱིར་ཞེ་ན། </s>
  </p>
  <p id="834">
    <s id="834:1">འདི་ལྟར་བྱང་ཆུབ་སེམས་དཔའ་དག་ནི་སེམས་ཅན་དེ་དག་ལས་སྙིང་རྗེ་ཆེན་པོ་འཐོབ་སྟེ། </s>
  </p>
  <p id="835">
    <s id="835:1">ཀྱེ་མ་སེམས་ཅན་འདི་དག་ནི་མགོན་མེད་པ་སྟེ། </s>
  </p>
  <p id="836">
    <s id="836:1">ཁ་ཅིག་སྡུག་བསྔལ་ལས་ངེས་པར་འབྱུང་ཞིང་འདོད་པའི་བདེ་བ་འདོད། </s>
  </p>
  <p id="837">
    <s id="837:1">ཁ་ཅིག་ནི་སྡུག་བསྔལ་ལས་ངེས་པར་འབྱུང་ཞིང་། སྙོམས་པར་འཇུག་པའི་བདེ་བ་འདོད་པ་ནི་ལམ་རབ་ཏུ་ཉམས་པ། ལམ་གོལ་བར་ཞུགས་པ། ལམ་ངན་པའི་རྗེས་སུ་འབྲང་བའོ་སྙམ་མོ། །</s>
  </p>
  <p id="838">
    <s id="838:1">མཽད་གལ་གྱི་བུ་སྔོན་<ref folio="F.150.b"/>བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="839">
    <s id="839:1">སྟོན་པ་དབེན་པར་སྤྱོད་པ་ཞེས་བྱ་བ་བྱུང་སྟེ། </s>
  </p>
  <p id="840">
    <s id="840:1">དེ་སེམས་ཅན་རྣམས་འདོད་པའི་རབ་ཏུ་གནོད་པ་ལས་ངེས་པར་གྲོལ་བ་དང་། ངེས་པར་འབྱུང་བ་ལ་འཇོག་པར་བྱེད་དེ། </s>
  </p>
  <p id="841">
    <s id="841:1">དེས་དག་པར་ཡང་འཛིན་ཏོ། །</s>
  </p>
  <p id="842">
    <s id="842:1">དེས་སྐྱེ་བོ་མང་པོ་ཡང་དག་པར་འཇོག་སྟེ། </s>
  </p>
  <p id="843">
    <s id="843:1">གང་གི་ཚེ་སེམས་ཅན་དག་འདོད་པ་རྣམས་ལ་དབེན་པ་འཐོབ་ཅིང་རེ་ཞིག་འདིས་ཡོངས་སུ་མྱ་ངན་ལས་འདའ་བར་འདོད་དེ། </s>
  </p>
  <p id="844">
    <s id="844:1">དེས་སྐྱེ་བོའི་ཚོགས་མང་པོ་འདོད་པ་ལས་དབེན་པ་ལ་རབ་ཏུ་བཙུད་དོ། །</s>
  </p>
  <p id="845">
    <s id="845:1">དེ་དག་ཀྱང་འདོད་པ་ལས་དབེན་པ་མཐར་ཕྱིན་ཏོ་སྙམ་པའི་འདུ་ཤེས་སུ་གྱུར་ཏོ། །</s>
  </p>
  <p id="846">
    <s id="846:1">གང་གི་ཚེ་སེམས་ཅན་རྣམས་འདོད་པ་ལས་དབེན་པ་སྐྱེ་བར་གྱུར་པ་དེའི་ཚེ། མྱ་ངན་ལས་འདས་པར་གྱུར་ཏོ་ཞེས་ཟེར་ཏེ། </s>
  </p>
  <p id="847">
    <s id="847:1">ཡང་ལུས་མི་སྐྱེད་དོ། །</s>
  </p>
  <p id="848">
    <s id="848:1">དེས་སྲོག་ཆགས་བྱེ་བ་ཕྲག་བརྒྱད་བཟོད་པ་དེ་ལ་བཙུད་དེ་དེ་དག་ཐར་པའོ་སྙམ་པའི་འདུ་ཤེས་ཀྱི་འཆི་བའི་དུས་བྱས་ནས། </s>
  </p>
  <p id="849">
    <s id="849:1">ཚངས་པའི་འཇིག་རྟེན་དུ་སྐྱེ་བ་མཐོང་ངོ་། །</s>
  </p>
  <p id="850">
    <s id="850:1">དེ་དག་འདི་སྙམ་དུ་གྱུར་ཏེ་འདི་ལྟ་སྟེ། </s>
  </p>
  <p id="851">
    <s id="851:1">མྱ་ངན་ལས་འདས་པ་ཞེས་བྱ་བ་འདི་ནི་ཆོས་ལོག་པའོ། །</s>
  </p>
  <p id="852">
    <s id="852:1">འདི་ལྟ་སྟེ། </s>
    <s id="852:2">མྱ་ངན་ལས་འདས་པ་ཞེས་བྱ་བའི་ལམ་འདི་ནི་ལམ་ལོག་པའོ་སྙམ་མོ། །</s>
  </p>
  <p id="853">
    <s id="853:1">དགེ་སྦྱོང་དང་བྲམ་ཟེ་གང་དག་མྱ་ངན་ལས་འདས་སོ་ཞེས་སྨྲ་བ་དེ་དག་ནི་ལོག་པར་སྨྲ་བ་ཡིན་ཏེ། </s>
  </p>
  <p id="854">
    <s id="854:1">དེ་དག་སྐྱེས་མ་ཐག་ཏུ་དེས་ཚངས་པའི་གཞལ་མེད་ཁང་མཐོང་བ་ཡང་མི་སྣང་བར་གྱུར་ཅིང་སེམས་ཅན་དམྱལ་བ་ཆེན་པོ་བྱུང་བར་གྱུར་ཏོ། །</s>
  </p>
  <p id="855">
    <s id="855:1">དེ་ལྟ་བས་ན་ལམ་གཞན་གྱིས་ཐར་བ་མ་གཏོགས་པར་འདོད་པ་ལས་ངེས་པར་འབྱུང་བ་ནི་ཐར་པ་མ་ཡིན་ནོ། །</s>
  </p>
  <p id="856">
    <s id="856:1">གང་དགེ་སྦྱོང་དང་བྲམ་ཟེ་ཁ་ཅིག་ནི་བསམ་གཏན་གྱི་བདེ་བས་ཐར་པར་འདོད་པ་ཡང་ཡོད་དོ། །</s>
  </p>
  <p id="857">
    <s id="857:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="858">
    <s id="858:1">དྲང་སྲོང་རིགས་མཆོག་མ་ཡིན་པ་ཞེས་བྱ་བ་ཞིག་བྱུང་སྟེ། </s>
  </p>
  <p id="859">
    <s id="859:1">དེ་འདོད་པ་རྣམས་ལ་འཆིང་བར་འདུ་ཤེས་ནས། </s>
  </p>
  <p id="860">
    <s id="860:1">འདོད་པ་སྤོང་ཞིང་འབྱུང་སྟེ། </s>
  </p>
  <p id="861">
    <s id="861:1">དེ་མངོན་པར་བྱུང་ནས་རྟོག་པ་དང་བཅས་པ། དཔྱོད་པ་དང་བཅས་པ་བསམ་གཏན་དང་པོ་ཐོབ་ནས་དེ་འདི་སྙམ་དུ་གྱུར་ཏེ། </s>
  </p>
  <p id="862">
    <s id="862:1">གང་ལ་རྟོག་པ་དང་དཔྱོད་པ་དག་འཇུག་པའི་ས་འདི་ནི་རབ་ཏུ་མ་ཞི་བ་ཡིན་ཏེ། </s>
  </p>
  <p id="863">
    <s id="863:1">འདི་བས་ཅུང་<ref folio="F.151.a"/>ཞིག་གོང་ན་ཞི་བ་ཉིད་དང་། གྱ་ནོམ་པ་ཉིད་ཡོད་དོ་སྙམ་ནས་</s>
  </p>
  <p id="864">
    <s id="864:1">དེས་བསམས་ཏེ་</s>
  </p>
  <p id="865">
    <s id="865:1">རྟོག་པ་མེད་པའི་བསམ་གཏན་ཐོབ་ནས་</s>
  </p>
  <p id="866">
    <s id="866:1">དེ་འདི་སྙམ་དུ་གྱུར་ཏེ</s>
  </p>
  <p id="867">
    <s id="867:1">གང་ལ་རྟོག་པ་དང་དཔྱོད་པ་དག་མི་འབྱུང་བ་འདི་ནི། མྱ་ངན་ལས་འདས་པ་ཡིན་ཏེ། </s>
  </p>
  <p id="868">
    <s id="868:1">འདི་ནི་ཞི་བའོ། །</s>
  </p>
  <p id="869">
    <s id="869:1">འདི་ནི་གྱ་ནོམ་པའོ། །</s>
  </p>
  <p id="870">
    <s id="870:1">གང་ལ་རྟོག་པ་དང་དཔྱོད་པ་དག་མེད་པ་དེ་ཡང་དང་ཡང་དུ་སྐྱེ་བར་མི་འཇུག་ལ་ཉེ་བར་ལེན་པ་ཅུང་ཟད་ཀྱང་མེད་དེ་</s>
  </p>
  <p id="871">
    <s id="871:1">འདི་ནི་ཕུང་པོ་ལྷག་མ་མེད་པའི་དབྱིངས་སུ་མྱ་ངན་ལས་འདའོ་སྙམ་ནས་</s>
  </p>
  <p id="872">
    <s id="872:1">དེ་ཏིང་ངེ་འཛིན་དེ་ལས་ལངས་ནས</s>
  </p>
  <p id="873">
    <s id="873:1">སྲོག་ཆགས་འབུམ་ཕྲག་དྲུག་བཟོད་པ་འདི་ལ་བཙུད་དོ། །</s>
  </p>
  <p id="874">
    <s id="874:1">དེ་དག་ཀྱང་འདི་སྙམ་དུ་གྱུར་ཏེ། </s>
  </p>
  <p id="875">
    <s id="875:1">རྟོག་པ་དང་དཔྱོད་པ་འདི་དག་སྤངས་ན་དེའི་སྐྱེ་བ་མི་འཇུག་སྟེ་དེ་ཡང་དང་ཡང་དུ་སྐྱེ་བ་མི་འཇུག་པ་འདི་ནི་མྱ་ངན་ལས་འདའ་བ་ཐོབ་བོ་སྙམ་མོ། །</s>
  </p>
  <p id="876">
    <s id="876:1">དེ་ལྟར་བཟོད་པ་དང་སྣང་བ་ལ་དགའ་བ་དེ་དག་ལ་འོད་གསལ་གྱི་གཞལ་མེད་ཁང་དག་བྱུང་བར་གྱུར་ཏོ། །</s>
  </p>
  <p id="877">
    <s id="877:1">དེ་ལྟར་གཞལ་མེད་ཁང་དེ་དག་མཐོང་ནས་འདི་སྙམ་དུ་གྱུར་ཏེ། </s>
  </p>
  <p id="878">
    <s id="878:1">འདི་ལྟ་སྟེ། </s>
    <s id="878:2">མྱ་ངན་ལས་འདས་པ་ཞེས་བྱ་བ་འདི་ནི་ལོག་པར་འཛིན་པའོ། །</s>
  </p>
  <p id="879">
    <s id="879:1">གང་དགེ་སྦྱོང་དང་བྲམ་ཟེ་མྱ་ངན་ལས་འདས་པར་སྨྲ་བ་དེ་དག་ནི་ལོག་པར་ཞུགས་པའོ། །</s>
  </p>
  <p id="880">
    <s id="880:1">དེ་ཅིའི་ཕྱིར་ཞེ་ན། </s>
    <s id="880:2">མྱ་ངན་ལས་འདས་པ་ལ་ནི་གཞལ་མེད་ཁང་མེད་དོ་སྙམ་ནས། </s>
  </p>
  <p id="881">
    <s id="881:1">དེ་དག་མཐོང་བ་ཐོབ་མ་ཐག་ཏུ་གཞལ་མེད་ཁང་དེ་དག་མི་སྣང་བར་གྱུར་ཅིང་སེམས་ཅན་དམྱལ་བ་ཆེན་པོར་ལྟུང་བར་གྱུར་ཏོ། །</s>
  </p>
  <p id="882">
    <s id="882:1">དེའི་ཚེ་བྲམ་ཟེ་མངོན་པར་ཤེས་པ་ལྔ་དང་ལྡན་ཞིང་རྣམ་པར་ལྟ་བ་པ་ཤེས་པ་སྣ་ཚོགས་ཡོད་པ་ཞེས་བྱ་བ་ཞིག་བྱུང་ངོ་། །</s>
  </p>
  <p id="883">
    <s id="883:1">དེས་སེམས་ཅན་དམྱལ་བ་ཆེན་པོར་ཞུགས་པ་དེ་དག་མཐོང་ནས་དེ་འདི་སྙམ་དུ་གྱུར་ཏེ། </s>
  </p>
  <p id="884">
    <s id="884:1">ཀྱེ་མ་འཇིག་རྟེན་གནས་པ་འདི་ནི་རབ་ཏུ་ཉམས་པ་སྟེ། </s>
  </p>
  <p id="885">
    <s id="885:1">འདི་ལྟར་སེམས་ཅན་ལོག་པར་འཛིན་པ་འདི་དག་སེམས་ཅན་དམྱལ་བ་ཆེན་པོར་རབ་ཏུ་ལྟུང་ངོ་སྙམ་མོ། །</s>
  </p>
  <p id="886">
    <s id="886:1">དེ་ལྟ་བུའི་ཏིང་ངེ་འཛིན་མཉམ་པར་གཞག་པ་ལ་ཇི་ལྟར་སེམས་མཉམ་པར་གཞག་པའི་རྫུ་འཕྲུལ་གྱི་སྟོབས་བསྐྱེད་པ་དེས་སེམས་ཅན་དམྱལ་བ་ཆེན་པོ་དེ་དག་ཐམས་ཅད་བསིལ་བར་བྱས་སོ། །</s>
  </p>
  <p id="887">
    <s id="887:1">བསིལ་བར་བྱས་ནས་སྒྲ་ཕྱུང་བ། </s>
    <s id="887:2">ཀྱེ་སེམས་ཅན་དག་མྱ་ངན་ལས་འདས་པ་ཡོད་དེ། </s>
  </p>
  <p id="888">
    <s id="888:1">ཁྱོད་ཀྱིས་སྔོན་མྱ་ངན་ལས་འདས་པ་མ་ཐོས་ཤིང་། </s>
    <s id="888:2">ཁྱོད་ཀྱིས་མྱ་ངན་ལས་འདས་པ་མ་ཡིན་པ་ལ་མྱ་ངན་ལས་འདས་པར་འདུ་ཤེས་ཏེ། </s>
  </p>
  <p id="889">
    <s id="889:1">དེས་ན་ཁྱེད་ཅག་དམྱལ་བར་<ref folio="F.151.b"/>སྐྱེས་སོ། །</s>
  </p>
  <p id="890">
    <s id="890:1">ཁྱེད་ཅག་གིས་ལྟ་བར་གྱུར་པ་འདི་དག་ལེགས་པར་ཐོང་ཤིག །</s>
    <s id="890:2">འོན་ཏང་ཁྱེད་ཅག་མྱ་ངན་ལས་འདས་པ་འཐོབ་བོ། །</s>
    <s id="890:3">སེམས་ཅན་དེ་དག་གིས་དེའི་ཚིག་དེ་ཐོས་ནས་</s>
  </p>
  <p id="891">
    <s id="891:1">ལྟ་བར་གྱུར་པ་དེ་དག་བཏང་སྟེ</s>
  </p>
  <p id="892">
    <s id="892:1">མྱ་ངན་ལས་འདས་པའི་འདུ་ཤེས་སྐྱེས་སོ། །</s>
  </p>
  <p id="893">
    <s id="893:1">དེ་དག་མྱ་ངན་ལས་འདས་པའི་འདུ་ཤེས་སྐྱེས་མ་ཐག་ཏུ། སེམས་ཅན་དམྱལ་བ་ཆེན་པོ་དེ་ལས་ཤིའོ། །</s>
  </p>
  <p id="894">
    <s id="894:1">དེ་ཤི་ནས་སྟོན་པ་ཤེས་པ་སྣ་ཚོགས་ཡོད་པ་དེའི་དྲུང་དུ་ལྷགས་སོ། །</s>
  </p>
  <p id="895">
    <s id="895:1">དེ་དག་ཤེས་པ་སྣ་ཚོགས་ཡོད་པ་དེས་བསྟན་བཅོས་ནས་དགྲ་བཅོམ་པ་འཐོབ་པའི་བར་དུ་སྟོན་ཏོ། །</s>
  </p>
  <p id="896">
    <s id="896:1">མཽད་གལ་གྱི་བུ་དེའི་ཚེ་དེའི་དུས་ན་སྟོན་པ་ཤེས་པ་སྣ་ཚོགས་ཡོད་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ། </s>
  </p>
  <p id="897">
    <s id="897:1">ང་དེའི་ཚེ་དེའི་དུས་ན་སྟོན་པ་ཤེས་པ་སྣ་ཚོགས་ཡོད་པར་གྱུར་ཏོ། །</s>
  </p>
  <p id="898">
    <s id="898:1">མཽད་གལ་གྱི་བུ་སེམས་ཅན་དག་ཡུན་རིང་པོ་ནས་ལོག་པར་མངོན་པར་ཞེན་པས་བསླུས་ཏེ། </s>
  </p>
  <p id="899">
    <s id="899:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་ལོག་པས་མངོན་པར་ཞེན་པ་ལ་མངོན་པར་ཞེན་པ་མེད་པར་བྱའོ། །</s>
  </p>
  <p id="900">
    <s id="900:1">ཆོས་རྣམས་ཀྱི་ངོ་བོ་ཉིད་ཀྱི་མཚན་ཉིད་ཀྱི་ཤེས་པ་ལ་རབ་ཏུ་འབད་པར་བྱའོ། །</s>
  </p>
  <p id="901">
    <s id="901:1">དགེ་བའི་བཤེས་གཉེན་ཡང་ཡོངས་སུ་བཙལ་བར་བྱའོ། །</s>
  </p>
  <p id="902">
    <s id="902:1">མཽད་གལ་གྱི་བུ་བྱང་ཆུབ་སེམས་དཔའ་རྣམས་ཀྱི་བྱང་ཆུབ་ནི་དགེ་བའི་བཤེས་གཉེན་དང་འབྲེལ་པའོ། །</s>
  </p>
  <p id="903">
    <s id="903:1">མཽད་གལ་གྱི་བུ་བྱང་ཆུབ་སེམས་དཔས་ཉན་ཐོས་ཀྱི་ཐེག་པ་ལ་ཡང་དག་པར་བསྟེན་པར་མི་བྱ། </s>
  </p>
  <p id="904">
    <s id="904:1">རང་སངས་རྒྱས་ཀྱི་ཐེག་པ་ལ་ཡང་དག་པར་བསྟེན་པར་མི་བྱའོ། །</s>
  </p>
  <p id="905">
    <s id="905:1">མཽད་གལ་གྱི་བུ་དེ་ཅིའི་ཕྱིར་ཞེ་ན། </s>
  </p>
  <p id="906">
    <s id="906:1">ཚུལ་ཁྲིམས་འཆལ་པ་དང་། ལོག་པར་ལྟ་བ་ནི་བྱང་ཆུབ་སེམས་དཔའི་སྡིག་པའི་གྲོགས་པོ་མ་ཡིན་གྱི། གཞན་དུ་ན་ཉན་ཐོས་ཀྱི་ཐེག་པ་དང་། རང་སངས་རྒྱས་ཀྱི་ཐེག་པ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྡིག་པའི་གྲོགས་པོ་ཡིན་ནོ། །</s>
  </p>
  <p id="907">
    <s id="907:1">དེ་ཅིའི་ཕྱིར་ཞེ་ན། </s>
    <s id="907:2">ཚུལ་ཁྲིམས་འཆལ་པས་བྱང་ཆུབ་སེམས་དཔའི་ཚུལ་ཁྲིམས་གཞིག་པར་མི་ནུས། </s>
  </p>
  <p id="908">
    <s id="908:1">ལོག་པར་ལྟ་བས་བྱང་ཆུབ་སེམས་དཔའི་ལྟ་བ་གཞིག་པར་མི་ནུས་སོ། །</s>
  </p>
  <p id="909">
    <s id="909:1">དེ་ཅིའི་ཕྱིར་ཞེ་ན། </s>
    <s id="909:2">ཚུལ་ཁྲིམས་འཆལ་པས་བྱང་ཆུབ་སེམས་དཔའི་ཚུལ་ཁྲིམས་འཆལ་པར་བྱ་མི་ནུས། </s>
  </p>
  <p id="910">
    <s id="910:1">ལྟ་བ་ལོག་པས་བྱང་ཆུབ་སེམས་དཔའི་ལྟ་བ་ལོག་པར་བྱ་མི་ནུས་ཀྱི། ཉན་ཐོས་<ref folio="F.152.a"/>ཀྱི་ཐེག་པ་པ་དང་། རང་སངས་རྒྱས་ཀྱི་ཐེག་པ་པས་ནི་བྱང་ཆུབ་སེམས་དཔའ་ཟག་པ་མེད་པའི་ཤེས་པ་ལ་འཇུག་པར་མི་ནུས་སོ། །</s>
  </p>
  <p id="911">
    <s id="911:1">དེ་ལྟ་བས་ན་ཉན་ཐོས་དང་། རང་སངས་རྒྱས་ཀྱི་ཐེག་པ་པ་ནི་བྱང་ཆུབ་སེམས་དཔའི་སྡིག་པའི་གྲོགས་པོ་ཡིན་ནོ། །</s>
  </p>
  <p id="912">
    <s id="912:1">ཡང་བྱང་ཆུབ་སེམས་དཔའི་ཐེག་པ་ལ་ཡང་དག་པར་གནས་པས་ཚུལ་ཁྲིམས་འཆལ་པའམ། ལྟ་བ་ལོག་པ་དང་ལྷན་ཅིག་དགའ་བར་བྱས་པ་ནི་རུང་གི །ཉན་ཐོས་དང་རང་སངས་རྒྱས་ཀྱི་ཐེག་པ་པ་དག་ནི་དེ་ལྟ་མ་ཡིན་ནོ། །</s>
  </p>
  <p id="913">
    <s id="913:1">ཚུལ་ཁྲིམས་འཆལ་པ་དང་ལྟ་བ་ལོག་པ་ནི་བྱང་ཆུབ་སེམས་དཔའི་རིང་དུ་སོང་བ་ཡིན་ལ། ཉན་ཐོས་དང་རང་སངས་རྒྱས་ཀྱི་ཐེག་པ་པ་ནི་བྱང་ཆུབ་སེམས་དཔའི་ཐེག་པ་ལ་ཡང་དག་པར་གནས་པའི་མཐར་བྱེད་པ་གསོད་པའི་ཚུལ་དུ་བལྟ་སྟེ</s>
  </p>
  <p id="914">
    <s id="914:1">བྱང་ཆུབ་སེམས་དཔའ་སོ་སོར་མ་བརྟགས་པའི་ཐེག་པ་ལ་ཡང་དག་པར་གནས་པ་དེ་ནི་སོ་སོར་འབད་པ་མི་ནུས་ཏེ། </s>
  </p>
  <p id="915">
    <s id="915:1">དེ་ལྟ་བས་ན་བྱང་ཆུབ་སེམས་དཔས་ཉན་ཐོས་དང་། རང་སངས་རྒྱས་ཀྱི་ཐེག་པ་པ་དག་དང་ལྷན་ཅིག་དགའ་བར་མི་བྱའོ། །</s>
  </p>
  <p id="916">
    <s id="916:1">སེང་གེ་དང་། ཝ་ལྷན་ཅིག་དགའ་བར་བྱེད་པ་ནི་རིགས་པ་མེད་དེ་</s>
  </p>
  <p id="917">
    <s id="917:1">ཇི་ལྟར་ཝ་ལྟ་བུ་དེ་ལྟར་ནི་ཉན་ཐོས་དང་། རང་སངས་རྒྱས་ཐམས་ཅད་ཀྱི་ཐེག་པ་པ་ཡིན་པར་བལྟའོ། །</s>
  </p>
  <p id="918">
    <s id="918:1">ཇི་ལྟར་སེང་གེ་ལྟ་བུ་དེ་ལྟར་ནི་བྱང་ཆུབ་སེམས་དཔའི་ཐེག་པ་ལ་ཡང་དག་པར་གནས་པ་ཡིན་པར་རིགས་པར་བྱའོ། །</s>
  </p>
  <p id="919">
    <s id="919:1">དེ་ཅིའི་ཕྱིར་ཞེ་ན། </s>
    <s id="919:2">ཉན་ཐོས་ནི་བདག་ལ་ཕན་པར་ཞུགས་པ་ཡིན་གྱི། བྱང་ཆུབ་སེམས་དཔའ་ནི་བདག་དང་གཞན་ལ་ཕན་པར་ཞུགས་པ་ཡིན་ནོ། །</s>
  </p>
  <p id="920">
    <s id="920:1">ཉན་ཐོས་ནི་བདག་གི་ལམ་ཤེས་ཀྱི། བྱང་ཆུབ་སེམས་དཔའ་ནི་བདག་དང་སེམས་ཅན་ཐམས་ཅད་ཀྱི་ལམ་རབ་ཏུ་ཤེས་སོ། །</s>
  </p>
  <p id="921">
    <s id="921:1">ཉན་ཐོས་ནི་བདག་གི་སེམས་རྣམ་པར་སྦྱོང་གི །བྱང་ཆུབ་སེམས་དཔའ་ནི་བདག་དང་སེམས་ཅན་ཐམས་ཅད་ཀྱི་སེམས་རྣམ་པར་སྦྱོང་ངོ་། །</s>
  </p>
  <p id="922">
    <s id="922:1">ཉན་ཐོས་དང་རང་སངས་རྒྱས་ནི་བདག་གི་ཉོན་མོངས་པ་རྣམས་ཞི་བར་བྱེད་ཀྱི། བྱང་ཆུབ་སེམས་དཔའ་ནི་བདག་དང་གཞན་གྱི་ཉོན་མོངས་པ་རྣམས་ཞི་བར་བྱེད་དོ། །</s>
  </p>
  <p id="923">
    <s id="923:1">ཉན་ཐོས་ནི་ལམ་གཅིག་ནས་འབྲོས་ཀྱི། བྱང་ཆུབ་སེམས་དཔའ་ནི་ལམ་ཆེན་པོ་ནས་འགྲོའོ། །</s>
  </p>
  <p id="924">
    <s id="924:1">ཉན་ཐོས་དང་རང་སངས་རྒྱས་དག་ཉོན་མོངས་པ་སྤངས་ལ། བག་ཆགས་མ་སྤངས་ཀྱི། བྱང་ཆུབ་སེམས་<ref folio="F.152.b"/>དཔའ་ནི་བྱང་ཆུབ་མངོན་པར་རྫོགས་པར་སངས་རྒྱས་པ་ན་ཉོན་མོངས་བག་ཆགས་ཀྱི་མཚམས་སྦྱོར་བ་དང་བཅས་པ་ཡང་སྤངས་སོ། །</s>
  </p>
  <p id="925">
    <s id="925:1">ཉན་ཐོས་ནི་གཞན་གྱིས་བསྟན་པའི་ལམ་གྱིས་ཡོངས་སུ་མྱ་ངན་ལས་འདའི། བྱང་ཆུབ་སེམས་དཔའ་ནི་རང་བྱུང་གི་ལམ་གྱིས་ཡོངས་སུ་མྱ་ངན་ལས་འདའོ། །</s>
  </p>
  <p id="926">
    <s id="926:1">ཉན་ཐོས་དག་གི་དམ་པའི་ཆོས་ནི་མི་གནས་ཀྱེ། བྱང་ཆུབ་སེམས་དཔའི་དམ་པའི་ཆོས་ནི་བླ་ན་</s>
  </p>
  <p id="927">
    <s id="927:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་གནས་སོ། །</s>
  </p>
  <p id="928">
    <s id="928:1">ཉན་ཐོས་དང་རང་སངས་རྒྱས་དག་ལ་ནི་སྟོབས་ཕུན་སུམ་ཚོགས་པ་མེད་ཀྱི། བྱང་ཆུབ་སེམས་དཔའ་དག་ལ་ནི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="929">
    <s id="929:1">སྟོབས་བཅུ་ཕུན་སུམ་ཚོགས་པར་འགྱུར་རོ། །</s>
  </p>
  <p id="930">
    <s id="930:1">ཉན་ཐོས་དང་རང་སངས་རྒྱས་དག་ལ་ནི་མི་འཇིགས་པ་ཕུན་སུམ་ཚོགས་པ་མེད་ཀྱི། སངས་རྒྱས་དག་ལ་ནི་མི་འཇིགས་པ་ཕུན་སུམ་ཚོགས་པ་མངའོ། །</s>
  </p>
  <p id="931">
    <s id="931:1">ཉན་ཐོས་དང་རང་སངས་རྒྱས་དག་ལ་ནི་དེ་བཞིན་གཤེགས་པའི་སོ་སོར་ཡང་དག་པར་རིག་པ་མེད་ཀྱི། དེ་བཞིན་གཤེགས་པ་ལ་ནི་ཐུན་མོང་མ་ཡིན་པའི་སོ་སོར་ཡང་དག་པའི་རིག་པ་མངའོ། །</s>
  </p>
  <p id="932">
    <s id="932:1">ཉན་ཐོས་དང་། རང་སངས་རྒྱས་ཐམས་ཅད་ལ་ནི་མཚན་མེད་ཀྱི། དེ་བཞིན་གཤེགས་པ་ལ་ནི་ཐུན་མོང་མ་ཡིན་པའི་མཚན་མངའོ། །</s>
  </p>
  <p id="933">
    <s id="933:1">དེ་བཞིན་གཤེགས་པའི་སོ་སོ་ཡང་དག་པར་རིག་པ་ལ་སློབ་པ་ནི་དཔེས་བསྟན་པ་དེ་བཞིན་ཉིད་ཡོད་དོ། །</s>
  </p>
  <p id="934">
    <s id="934:1">དཔེས་བསྟན་པ་གང་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་མི་ཤེས་པ་དེ་གང་གིས་ཚུལ་འདི་ལྟ་བུ་དེ་ལས་གཞན་པ་སྡིག་པ་མི་དགེ་བའི་ཆོས་དཔག་ཏུ་མེད་པ་དག་གིས་ཀུན་ནས་དཀྲིས་པའི་སེམས་སངས་རྒྱས་ཀྱི་ཡོན་ཏན་དང་མཉམ་པར་འགྱུར་རོ། །</s>
  </p>
  <p id="935">
    <s id="935:1">བྱང་ཆུབ་སེམས་དཔའི་ཡོན་ཏན་དེ་དག་ལ་སློབ་པ་ནི་ལམ་འདི་ལྟ་བུ་ཁོང་དུ་ཆུད་པའི་ཕྱིར་ལྷ་དང་བཅས་པའི་འཇིག་རྟེན་གྱི་རྨོངས་པར་བྱ་མི་ནུས་ཏེ། </s>
  </p>
  <p id="936">
    <s id="936:1">དེས་ན་བྱང་ཆུབ་སེམས་དཔའ་འདི་ནས་ཤི་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་ཅིང་དེ་འདི་སྙམ་དུ་སེམས་ཏེ། </s>
  </p>
  <p id="937">
    <s id="937:1">ཀྱེ་མ་སེམས་ཅན་འདི་དག་ནི་དོན་མེད་ཅིང་མིག་ཕྱུང་བ་དགེ་བའི་ཕྱོགས་དང་མི་འཐུན་པ་ལ་མངོན་པར་ཞུགས་པ་ལས་ངན་པའི་དབང་གིས་གང་གཟུགས་དང་། སྒྲ་དང་། དྲི་དང་། རོ་དང་། རེག་བྱ་འདོད་པ་དེ་དག་གལ་ཏེ་བརྒྱ་ལ་མཐོང་ན་</s>
  </p>
  <p id="938">
    <s id="938:1">མི་འཐུན་པ་དང་ཉམ་ང་བ་འཐོབ་སྟེ</s>
  </p>
  <p id="939">
    <s id="939:1"><ref folio="F.153.a"/>དེ་ངེས་པར་འབྱུང་བ་ཡང་དག་པ་ཇི་ལྟ་བ་བཞིན་རབ་ཏུ་མི་ཤེས་སོ། །</s>
  </p>
  <p id="940">
    <s id="940:1">འདི་ལྟ་སྟེ་དཔེར་ན། མི་ཞིག་ལ་སྦྲུལ་ནག་པོས་ཟིན་ན་སྦྲུལ་ལ་གནོད་པར་སེམས་ཀྱི་དུག་སྤང་བའི་ཕྱིར་འབད་པར་ནི་མི་བྱེད་དོ། །</s>
  </p>
  <p id="941">
    <s id="941:1">དེ་བཞིན་དུ་བྱིས་པ་སོ་སོའི་སྐྱེ་བོ་རྣམས་ཀྱིས་ལྷའི་འདོད་པའི་དགའ་བ་ལ་མི་བདེ་བར་སེམས་ཀྱི་ཉོན་མོངས་པ་སྤང་བའི་ཕྱིར་འབད་པར་ནི་མི་བྱེད་དོ། །</s>
  </p>
  <p id="942">
    <s id="942:1">དེ་ཅིའི་ཕྱིར་ཞེ་ན། </s>
    <s id="942:2">འདི་ལྟར་སྡུག་བསྔལ་གྱི་རྒྱུ་ཡང་དག་པ་ཇི་ལྟ་བ་བཞིན་རབ་ཏུ་མི་ཤེས་ཏེ། </s>
  </p>
  <p id="943">
    <s id="943:1">དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་སེམས་ཅན་རྣམས་ཀྱི་དོན་བྱ་བར་འདོད་ཅིང་། དོན་མ་ཡིན་པ་བཟློག་པར་འདོད་པས་ལས་རྣམས་ཀྱི་རྒྱུ་ཉོན་མོངས་པ་དག་སོ་སོར་ཤེས་པར་བྱའོ། །</s>
  </p>
  <p id="944">
    <s id="944:1">མཽད་གལ་གྱི་བུ་ཉོན་མོངས་པ་གང་གིས་ལས་ཡང་དག་པར་ལེན་པ་ངས་ཤེས་ཤིང་མཐོང་བ་སྨྲས། </s>
  </p>
  <p id="945">
    <s id="945:1">ཟག་པ་ཟད་པ་མ་ཤེས་མ་མཐོང་བ་ཡང་ངས་སྨྲ་སྟེ། </s>
  </p>
  <p id="946">
    <s id="946:1">ཅི་ཤེས་ཅི་མཐོང་ཞེས་ན་འདི་ལྟ་སྟེ། </s>
  </p>
  <p id="947">
    <s id="947:1">ཚུལ་བཞིན་ཡིད་ལ་མི་བྱེད་པའོ། །</s>
  </p>
  <p id="948">
    <s id="948:1">ཚུལ་བཞིན་མ་ཡིན་པ་གང་ཞེ་ན། </s>
    <s id="948:2">མུན་པའི་ཚོགས་གསུམ་དག་གོ། །</s>
  </p>
  <p id="949">
    <s id="949:1">ཚུལ་བཞིན་གང་ཞེ་ན། </s>
    <s id="949:2">རྣམ་པར་ཐར་བའི་སྒོ་གསུམ་སྟེ། </s>
  </p>
  <p id="950">
    <s id="950:1">སྟོང་པ་ཉིད་དང་མཚན་མ་མེད་པ་དང་། སྨོན་པ་མེད་པའོ། །</s>
  </p>
  <p id="951">
    <s id="951:1">གང་གི་ཚེ་སྟོང་པ་ཉིད་ལ་གནས་པ་དེའི་ཚེ་བདག་དང་བདག་གི་འམ། རྟག་པའམ་བརྟན་པའམ། ཞི་བའམ་ཐེར་ཟུག་པ་ཞེས་སོམ་ཉི་མེད་ཅིང་ཐེ་ཚོམ་མེད་དོ། །</s>
  </p>
  <p id="952">
    <s id="952:1">དེའི་ངེས་པར་གྱུར་པ་རྟོགས་ནས་དེར་བདག་མེད་ཅིང་བདག་གི་མེད་པ་དེའི་ཚེ་མུན་པ་རྨོངས་པ་འདི་བཅོམ་པར་འགྱུར་ཏེ། </s>
  </p>
  <p id="953">
    <s id="953:1">དཔེར་ན་སྣང་བ་བྱུང་བས་མུན་པ་མེད་པར་འགྱུར་རོ། །</s>
  </p>
  <p id="954">
    <s id="954:1">དེ་བཞིན་དུ་སྟོང་པ་ཉིད་དག་ལ་ངེས་པར་གྱུར་པས་མུན་པའི་ཚོགས་ལ་འཇིགས་པར་མི་འགྱུར་རོ། །</s>
  </p>
  <p id="955">
    <s id="955:1">དེས་ན་བཅོམ་ལྡན་འདས་ཀྱིས་རྣམ་པར་ཤེས་པར་འགྱུར་ཞིང་། དེ་བཞིན་གཤེགས་པའི་སྟོབས་བཅུའི་སྒོ་འབྱེད་པར་འགྱུར་ཏེ། </s>
  </p>
  <p id="956">
    <s id="956:1">འདི་ལྟ་སྟེ་གནས་ཤེས་པ་དང་། གནས་ཤེས་པ་ཀུན་འབྱུང་བ་ཤེས་པ་དང་། གནས་ཤེས་པ་འགོག་པ་ཤེས་པ་དང་། གནས་ཤེས་པ་འགོག་པར་འགྱུར་བའི་ལམ་ཤེས་པ་ནས་དེ་བཞིན་དུ་སྦྱར་ཏེ། </s>
  </p>
  <p id="957">
    <s id="957:1">ཐམས་ཅད་མཁྱེན་པ་ཤེས་པ་འགོག་པར་འགྱུར་བའི་ལམ་ཤེས་པའི་བར་དུའོ། །</s>
    <s id="957:2">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའི་ཐེག་པ་ལ་ཡང་དག་པར་གནས་པའི་རིགས་ཀྱི་བུའམ་རིགས་ཀྱི་བུ་མོ་<ref folio="F.153.b"/>བླ་ན་</s>
  </p>
  <p id="958">
    <s id="958:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་མུན་པ་རྨོངས་པའི་ཚོགས་གསུམ་དག་ཤེས་པར་བྱས་ལ། </s>
    <s id="958:2">རྣམ་པར་ཐར་པའི་སྒོ་གསུམ་དག་ལ་སོ་སོར་བརྟག་པར་བྱ་ཞིང་། སྟོབས་བཅུ་དག་ལ་སྨོན་ལམ་གདབ་པར་བྱའོ། །</s>
  </p>
  <p id="959">
    <s id="959:1">འཇིག་ཚོགས་དང་མུན་པའི་ཚོགས་ཀྱིས་བསྒྲིབས་པའི་སེམས་ཅན་རྣམས་ལ་སྙིང་རྗེ་བསྐྱེད་ནས་སེམས་ཅན་རྣམས་ཀྱི་མུན་པའི་ཚོགས་ཡང་དག་པར་བསྟན་པའི་ཕྱིར་རྣལ་འབྱོར་དུ་བྱའོ། །</s>
  </p>
  <p id="960">
    <s id="960:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་གྲངས་མེད་དཔག་ཏུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="961">
    <s id="961:1">དྲང་སྲོང་རྫུ་འཕྲུལ་ཆེ་ཞིང་གཟི་བརྗིད་ཆེ་བ་མངོན་པར་ཤེས་པ་ལྔ་ཡོད་པ་གསེར་ལྡན་ཞེས་བྱ་བ་ཞིག་བྱུང་ངོ་། །</s>
  </p>
  <p id="962">
    <s id="962:1">དེས་སྔོན་གྱི་གནས་ཤེས་པ་ཐོབ་སྟེ། </s>
  </p>
  <p id="963">
    <s id="963:1">དེ་ཇི་ལྟ་བུའི་ཚུལ་གྱི་ཏིང་ངེ་འཛིན་ལ་མཉམ་པར་གཞག་པ་ལ་དེ་ལྟ་བུའི་ཏིང་ངེ་འཛིན་ཐོབ་པས། སྔོན་གྱི་བདག་གི་ངོ་བོ་ཉིད་རྗེས་སུ་དྲན་ནོ། །</s>
  </p>
  <p id="964">
    <s id="964:1">འདས་པའི་དུས་ན་བདག་འཁོར་ལོས་སྒྱུར་བའི་རྒྱལ་པོ་རིན་པོ་ཆེ་སྣ་བདུན་དང་ལྡན་པའི་འོད་ཆེན་པོ་ཞེས་བྱ་བར་གྱུར་ཏོ། །</s>
  </p>
  <p id="965">
    <s id="965:1">བདག་གིས་དྲང་སྲོང་མངོན་པར་ཤེས་པ་ལྔ་ཡོད་པ་གཟི་བརྗིད་དྲག་པ་དེ་ལས་གང་སྲོག་གཅོད་པ་དེ་ངན་སོང་གི་ལམ་འཛིན་ཏོ། །</s>
  </p>
  <p id="966">
    <s id="966:1">གང་སྲོག་གཅོད་པ་སྤངས་པ་དེ་མཐོ་རིས་ཀྱི་ལམ་འཛིན་ཏོ། །</s>
  </p>
  <p id="967">
    <s id="967:1">གང་ཉོན་མོངས་པ་ཟད་པའི་ལམ་འཛིན་པ་དེ་ཐམས་ཅད་མཁྱེན་པའི་ལམ་འཛིན་ཏོ་ཞེས་ཐོས་སོ། །</s>
  </p>
  <p id="968">
    <s id="968:1">དེ་བདག་གིས་ཐོས་ནས་འདི་སྙམ་དུ་གྱུར་ཏེ་</s>
    <s id="968:2">ཤེས་པ་གང་ཐོབ་པས་སེམས་ཅན་ཐམས་ཅད་ཀྱི་འགྲོ་བ་རབ་ཏུ་ཤེས་པ་འདི་ལྟ་སྟེ། </s>
  </p>
  <p id="969">
    <s id="969:1">ཐམས་ཅད་དུ་འགྲོ་བའི་ལམ་ཤེས་པ་འདི་ལྟར་ཤེས་པ་དེ་འཐོབ་པ་དེ་ནི་ལེགས་སོ། །</s>
  </p>
  <p id="970">
    <s id="970:1">དེ་ནི་རབ་བོ་སྙམ་མོ། །</s>
  </p>
  <p id="971">
    <s id="971:1">དེ་འདི་སྙམ་དུ་གྱུར་ཏེ། </s>
  </p>
  <p id="972">
    <s id="972:1">རྒྱུ་གང་གིས་ཐམས་ཅད་དུ་འགྲོ་བའི་ལམ་ཤེས་པའི་ལམ་དུ་འགྱུར། </s>
  </p>
  <p id="973">
    <s id="973:1">དེ་འདི་སྙམ་དུ་རབ་ཏུ་ཤེས་ཏེ། </s>
  </p>
  <p id="974">
    <s id="974:1">ཐམས་ཅད་དུ་འགྲོ་བའི་ལམ་སྒྲུབ་པའི་རྒྱུ་ནི་ལས་མངོན་པར་འདུ་བྱེད་པའོ། །</s>
  </p>
  <p id="975">
    <s id="975:1">ལས་མངོན་པར་འདུ་བྱེད་པའི་རྒྱུ་གང་ཡིན། </s>
  </p>
  <p id="976">
    <s id="976:1">དེ་འདི་སྙམ་དུ་གྱུར་ཏེ། </s>
  </p>
  <p id="977">
    <s id="977:1">ཉོན་མོངས་པ་འདོད་ཆགས་ཞེ་སྡང་གཏི་མུག་གསུམ་ནི་ལས་མངོན་པར་འདུ་བྱེད་པའི་རྒྱུའོ། །</s>
  </p>
  <p id="978">
    <s id="978:1">དེ་འདི་སྙམ་དུ་གྱུར་ཏེ། </s>
  </p>
  <p id="979">
    <s id="979:1">འདོད་ཆགས་ཞེ་སྡང་གཏི་མུག་གི་རྒྱུ་གང་ཡིན། </s>
  </p>
  <p id="980">
    <s id="980:1">དེ་འདི་སྙམ་དུ་གྱུར་ཏེ་</s>
    <s id="980:2">ཚུལ་བཞིན་མ་ཡིན་པ་ཡིད་ལ་བྱེད་པ་ནི་ལས་དང་<ref folio="F.154.a"/>ཉོན་མོངས་པའི་རྒྱུ་ཡིན་ཏེ། </s>
  </p>
  <p id="981">
    <s id="981:1">ཚུལ་བཞིན་མ་ཡིན་པར་ཞུགས་པ་ནི་ཉོན་མོངས་པ་སྐྱེ་ཞིང་ཉོན་མོངས་པས་ལུས་དང་ངག་དང་ཡིད་ཀྱི་ལས་མངོན་པར་འདུ་བྱེད་དོ། །</s>
  </p>
  <p id="982">
    <s id="982:1">ཚུལ་བཞིན་མ་ཡིན་པ་ཡིད་ལ་བྱེད་པ་ཀུན་ནས་སློང་བས་དབང་པོ་དྲུག་མངོན་པར་འགྲུབ་སྟེ། </s>
  </p>
  <p id="983">
    <s id="983:1">དེ་ལ་གནས་ནས་ཡང་ཉོན་མོངས་པ་འགྲུབ་པོ། །ཡང་ཉོན་མོངས་པ་ལས་ལས་འགྲུབ་སྟེ། </s>
  </p>
  <p id="984">
    <s id="984:1">དེའི་ལས་ཀྱིས་ཡང་རྣམ་པར་སྨིན་པ་དབང་པོ་དྲུག་འགྲུབ་སྟེ། </s>
  </p>
  <p id="985">
    <s id="985:1">དེ་ལྟར་སྔོན་གྱི་མཐའི་སྡུག་བསྔལ་གྱི་ཕུང་པོ་ཆེན་པོ་འདི་རབ་ཏུ་མི་ཤེས་སོ། །</s>
  </p>
  <p id="986">
    <s id="986:1">གང་དུ་སེམས་ཅན་དག་རབ་ཏུ་ཉམས་པ་ཡང་དག་པ་ཇི་ལྟ་བ་བཞིན་རབ་ཏུ་མི་ཤེས་ན་ཤེས་པ་གང་གིས་སྡུག་བསྔལ་བར་མི་འགྱུར་བ་དེ་ཇི་ལྟར་འཐོབ་པར་འགྱུར། </s>
  </p>
  <p id="987">
    <s id="987:1">སྨྲས་པ། </s>
    <s id="987:2">གང་གིས་ཉོན་མོངས་པར་མི་འགྱུར་བ་ནི་ཚུལ་བཞིན་དུ་སོ་སོར་རིག་པ་སྟེ་ཉོན་མོངས་པ་མེད་ན། </s>
  </p>
  <p id="988">
    <s id="988:1">ལས་མངོན་པར་འདུ་བྱེད་པ་མེད་ལ། </s>
    <s id="988:2">ལས་མངོན་པར་འདུ་བྱེད་པ་མེད་ན། </s>
  </p>
  <p id="989">
    <s id="989:1">དབང་པོ་དྲུག་འགྲུབ་པ་མེད་དེ་གང་ལས་མངོན་པར་འགྲུབ་པ་མེད་ན་དེ་མྱ་ངན་ལས་འདའོ། །</s>
  </p>
  <p id="990">
    <s id="990:1">ཚུལ་བཞིན་མ་ཡིན་པ་འདི་ནི་འཁོར་བ་ཡིན་ལ། ཚུལ་བཞིན་ནི་མྱ་ངན་ལས་འདས་པའོ། །</s>
  </p>
  <p id="991">
    <s id="991:1">ཚུལ་བཞིན་མ་ཡིན་པས་ནི་འཇུག་པར་འགྱུར་ལ། ཚུལ་བཞིན་གྱིས་ནི་ཕྱིར་ལྡོག་པར་འགྱུར་རོ། །</s>
  </p>
  <p id="992">
    <s id="992:1">ཚུལ་བཞིན་མ་ཡིན་པས་ནི་འཁོར་བའི་འཁོར་ལོར་འཁྱམ་ལ་ཚུལ་བཞིན་གྱིས་ནི་ཆོས་ཀྱི་འཁོར་ལོ་བསྐོར་རོ། །</s>
  </p>
  <p id="993">
    <s id="993:1">ཚུལ་བཞིན་མ་ཡིན་པས་ནི་འཆིང་ལ། ཚུལ་བཞིན་གྱིས་ནི་འཐར་རོ། །</s>
  </p>
  <p id="994">
    <s id="994:1">གང་དེ་ལྟར་ཤེས་པ་ནི་འཁོར་བའི་ལམ་ལས་ཐར་ཞིང་མྱ་ངན་ལས་འདས་པའི་ལམ་འཐོབ་སྟེ། </s>
  </p>
  <p id="995">
    <s id="995:1">དེའི་སྡུག་བསྔལ་དག་ལྡོག་གོ། །</s>
  </p>
  <p id="996">
    <s id="996:1">འདི་ལྟ་སྟེ། </s>
    <s id="996:2">དེས་ལས་ཐམས་ཅད་ཀྱི་རྣམ་པར་སྨིན་པ་དབང་པོ་དྲུག་གི་ཤེས་པ་ཐོབ་ནས་སྐྱེ་བོའི་ཚོགས་དེར་རབ་ཏུ་བཙུད་དོ། །</s>
  </p>
  <p id="997">
    <s id="997:1">དེ་དགེ་བའི་རྩ་བ་དེས་ཆོས་ཐམས་ཅད་ཀྱི་རིགས་པ་རབ་ཏུ་ཤེས་ནས། </s>
  </p>
  <p id="998">
    <s id="998:1">དང་པོར་བཟོ་བྱུང་བ་ཐམས་ཅད་བྱེད་དོ། །</s>
  </p>
  <p id="999">
    <s id="999:1">དེས་སེམས་ཅན་ཐམས་ཅད་རྗེས་སུ་གཟུང་བའི་ཕྱིར་ཐོག་མར་ལུས་ཀྱི་ནད་རྣམས་ཀྱི་སྨན་དཔྱད་ཚེའི་རིག་བྱེད་བསྟན་ཏོ། །</s>
  </p>
  <p id="1000">
    <s id="1000:1">དེའི་འོག་ཏུ་སེམས་ཅན་རྣམས་ནད་མེད་པར་བྱ་བའི་བསམ་པས་ཡོ་བྱད་བསགས་པའི་དོན་དུ་ཐ་སྙད་ཀྱི་ཆོས་ལུགས་བསྟན་ཏོ། །</s>
  </p>
  <p id="1001">
    <s id="1001:1">དེའི་འོག་ཏུ་བདག་ཉིད་ཀྱི་ཡོ་བྱད་བསགས་པར་བྱ་བའི་ཕྱིར་དང་། ཡང་དག་<ref folio="F.154.b"/>པར་བསྲུང་བར་བྱ་བའི་ཕྱིར་འཕོང་གི་དཔྱད་བསྟན་ཏོ། །</s>
  </p>
  <p id="1002">
    <s id="1002:1">དེའི་འོག་ཏུ་བརྩམ་པ་འགྲུབ་པར་བྱ་བའི་ཕྱིར་སྐར་མའི་ཤེས་པ་བསྟན་ཏོ། །</s>
  </p>
  <p id="1003">
    <s id="1003:1">དེ་ནས་སྡུག་བསྔལ་བཟློག་པར་བྱ་བའི་ཕྱིར་དང་། བདེ་བ་ཐོབ་པར་བྱ་བའི་ཕྱིར་ཐར་བའི་ཤེས་པ་བསྟན་ཏོ། །</s>
  </p>
  <p id="1004">
    <s id="1004:1">སེམས་ཅན་རྣམས་ཀྱི་སྡུག་བསྔལ་བསལ་བར་བྱ་བའི་དོན་དུ་བཟོའི་གནས་དང་ལས་ཀྱི་གནས་རྣམ་པ་དུ་མ་དག་རབ་ཏུ་བསྟན་ཏོ། །</s>
  </p>
  <p id="1005">
    <s id="1005:1">མཽད་གལ་གྱི་བུ་ཁྱོད་དེའི་ཚེ་དེའི་དུས་ན་དྲང་སྲོང་གསེར་ལྡན་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="1006">
    <s id="1006:1">ང་དེའི་ཚེ་དེའི་དུས་ན་དྲང་སྲོང་གསེར་ལྡན་ཞེས་བྱ་བར་གྱུར་ཏོ། །</s>
  </p>
  <p id="1007">
    <s id="1007:1">ང་སེམས་ཅན་ཐམས་ཅད་ལ་ཕན་པའི་ཕྱིར་ཞུགས་ནས། </s>
  </p>
  <p id="1008">
    <s id="1008:1">བཟོའི་གནས་དང་ལས་ཀྱི་གནས་ཤེས་པ་དེ་དག་ཐམས་ཅད་རབ་ཏུ་བསྟན་ཏོ། །</s>
  </p>
  <p id="1009">
    <s id="1009:1">དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་གསུངས་སོ། །</s>
  </p>
  <p id="1010">
    <s id="1010:1">དེ་ཚེ་གསེར་ལྡན་དྲང་སྲོང་དུ། །ང་གྱུར་དཀའ་ཐུབ་དྲག་པོ་ཡིན། །</s>
  </p>
  <p id="1011">
    <s id="1011:1">སེམས་ཅན་ཀུན་ལ་ཕན་པའི་ཕྱིར། །ལས་དེ་དག་ནི་རབ་ཏུ་བསྟན། །</s>
  </p>
  <p id="1012">
    <s id="1012:1">དང་པོར་ཚེ་ཡི་རིག་བྱེད་དེ། །</s>
  </p>
  <p id="1013">
    <s id="1013:1">དེ་ཡི་འོག་ཏུ་འཕོང་དཔྱད་དོ། །</s>
  </p>
  <p id="1014">
    <s id="1014:1">སྐར་དཔྱད་ཟུག་རྔུ་བྱེད་པ་དང་། །གོང་དག་ཏུ་ནི་མཚན་ཉིད་དོ། །</s>
  </p>
  <p id="1015">
    <s id="1015:1">དེ་ནས་སྔོན་བྱུང་ད་ལྟར་བྱུང་། །</s>
  </p>
  <p id="1016">
    <s id="1016:1">དེ་བཞིན་དུ་ནི་མ་འོངས་དང་། །སྔོན་བྱུང་བ་དང་མ་འོངས་དང་། །ད་ལྟར་བྱུང་བ་འདི་དག་དང་། །སྒྲ་སྦྱོར་གཏམ་ནི་གྲུབ་པ་དང་། །ས་ཤེས་པ་དང་ཁམས་སྨིན་དང་། ཁྱད་པར་དུ་ནི་ཚལ་ཤེས་དང་། །ཤེས་མཆོག་འདི་དག་ཐམས་ཅད་ནི། །སེམས་ཅན་དག་ལ་ཕན་བྱ་དང་། །སེམས་ཅན་ཇི་ལྟར་བདེ་འཚོ་དང་། །སེམས་ཅན་དག་ལ་ཕན་བསམས་ནས</s>
  </p>
  <p id="1017">
    <s id="1017:1">ང་ཡིས་དུས་གསུམ་ཤེས་ལ་བཀོད། །</s>
  </p>
  <p id="1018">
    <s id="1018:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན་འཛམ་བུའི་གླིང་འདིར་དབང་ཕྱུག་རྒྱ་མཚོའི་ལྷ་ཞེས་བྱ་བ་ཞིག་བྱུང་སྟེ</s>
  </p>
  <p id="1019">
    <s id="1019:1">དེ་དང་ཉེ་བ་ཞིག་ཏུ་དྲང་སྲོང་འབྲས་བུ་ཟ་བ་རྣམ་པར་གནོན་པས་འགྲོ་ཞེས་བྱ་བ་ཞིག་བྱུང་ངོ་། །</s>
  </p>
  <p id="1020">
    <s id="1020:1">དེ་ནས་དྲང་སྲོང་རྣམ་པར་གནོན་པས་འགྲོ་བ་འབྲས་བུ་འདོད་པའི་ཕྱིར་ཚལ་དུ་ཞུགས་སོ། །</s>
  </p>
  <p id="1021">
    <s id="1021:1">དེ་ཚལ་དེར་སོང་བ་ནས་འབྲས་བུའི་ཤིང་ཕུན་སུམ་ཚོགས་པ་འབྲས་བུ་དང་། འབྲས་བུར་ལྡན་པ་ཞིག་མཐོང་ངོ་། །</s>
  </p>
  <p id="1022">
    <s id="1022:1">ཤིང་དེའི་དྲུང་ན་སྦྲུལ་གདུག་པ་ཞིག་འདུག་སྟེ། </s>
  </p>
  <p id="1023">
    <s id="1023:1">དབུགས་གདུག་པ་གཏོང་བ་རླུང་<ref folio="F.155.a"/>གིས་ཁྱེར་བ་ན། </s>
  </p>
  <p id="1024">
    <s id="1024:1">ཇི་ཙམ་དུ་མིག་གིས་མཐོང་བའི་བར་ཐམས་ཅད་སྲེག་གོ། །</s>
  </p>
  <p id="1025">
    <s id="1025:1">དྲང་སྲོང་དེས་སྦྲུལ་གདུག་པ་ཉལ་ཞིང་འདུག་པ་དེ་མཐོང་ནས་འདི་སྙམ་དུ་སེམས་ཏེ། </s>
  </p>
  <p id="1026">
    <s id="1026:1">གལ་ཏེ་སྦྲུལ་གདུག་པ་འདི་སད་ན་ཇི་ཙམ་དུ་མཐོང་བ་ཐམས་ཅད་སྲེག་གོ། །</s>
  </p>
  <p id="1027">
    <s id="1027:1">གང་བདག་གི་རྫུ་འཕྲུལ་གྱི་སྟོབས་ཀྱིས་འཛམ་བུ་གླིང་གི་སྦྲུལ་གདུག་པའི་རྫིང་དེར་དོར་བར་བྱའོ་སྙམ་མོ། །</s>
  </p>
  <p id="1028">
    <s id="1028:1">དེ་རྫུ་འཕྲུལ་གྱི་སྟོབས་ཀྱིས་སྦྲུལ་གདུག་པ་དེ་དག་སྦྲུལ་གདུག་པའི་རྫིང་དེར་བོར་རོ། །</s>
  </p>
  <p id="1029">
    <s id="1029:1">དེ་བོར་མ་ཐག་ཏུ་སྦྲུལ་གདུག་པའི་རྫིང་དེར་ཤི་ནས། </s>
  </p>
  <p id="1030">
    <s id="1030:1">སྦྲུལ་གདུག་པ་དེ་དག་གིས་ཟོས་སོ། །</s>
  </p>
  <p id="1031">
    <s id="1031:1">དེ་ནས་དྲང་སྲོང་རྣམ་པར་གནོན་པས་འགྲོ་བས་སློབ་མ་རྣམས་ལ་སྨྲས་པ། </s>
    <s id="1031:2">བྲམ་ཟེའི་བུ་དག་ཇི་ཙམ་དུ་ད་ལྟར་བྱུང་བའི་ཉོན་མོངས་པ་སྐྱེས་ཤིང་མངོན་པར་གྲུབ་སྟེ། </s>
  </p>
  <p id="1032">
    <s id="1032:1">སྡུག་བསྔལ་ཆེན་པོར་ཞུགས་པ་འདི་ལ་ལྟོས། </s>
  </p>
  <p id="1033">
    <s id="1033:1">ངས་སྦྲུལ་གདུག་པ་འདི་སྦྲུལ་གདུག་པའི་རྫིང་དུ་ཤི་བ་མཐོང་སྟེ། </s>
  </p>
  <p id="1034">
    <s id="1034:1">སྦྲུལ་གདུག་པ་འདི་སྔོན་མིར་གྱུར་པ་ན། </s>
  </p>
  <p id="1035">
    <s id="1035:1">ད་ལྟར་བྱུང་བའི་ཉེས་པ་མི་བཟློག་ལ་ཁོན་དུ་འཛིན་པ་ཤིན་ཏུ་ཆེར་བྱེད་པའི་ཉེས་པ་དེ་འཕེལ་བར་བྱས། </s>
  </p>
  <p id="1036">
    <s id="1036:1">ཉེས་པ་དེ་སྤྱོད་ཅིང་འདུག་གོ། །</s>
  </p>
  <p id="1037">
    <s id="1037:1">མཽད་གལ་གྱི་བུ་དེ་ལྟ་བས་ན་ད་ལྟར་བྱུང་བའི་ཉེས་པ་བཟློག་པར་བྱའོ། །</s>
  </p>
  <p id="1038">
    <s id="1038:1">སེམས་ཅན་གང་དག་ཇི་ཙམ་དུ་ལོག་པར་ལྟུང་བ་དེ་དག་ཐམས་ཅད་ནི་ད་ལྟར་བྱུང་བའི་ཉོན་མོངས་པ་མ་བཟློག་པ་ཡིན། </s>
  </p>
  <p id="1039">
    <s id="1039:1">སེམས་ཅན་གང་དག་ཇི་ཙམ་དུ་འདས་པའི་དུས་ན་སྡུག་བསྔལ་མྱོང་བ་དེ་དག་ཐམས་ཅད་ད་ལྟར་བྱུང་བའི་ཉོན་མོངས་པ་མ་བཟློག་པ་ཡིན་ནོ། །</s>
  </p>
  <p id="1040">
    <s id="1040:1">དེ་ལྟར་འདས་པའི་དུས་སུ་དགེ་སྦྱོང་དང་བྲམ་ཟེ་དེ་དག་སྡུག་བསྔལ་མྱོང་བར་གྱུར་ཏོ། །</s>
  </p>
  <p id="1041">
    <s id="1041:1">སེམས་ཅན་གང་དག་འདས་པའི་དུས་ན་ད་ལྟར་བྱུང་བའི་ཕྱོགས་དཀར་པོ་འཕེལ་བར་བྱེད་པ་དེ་དག་ཐམས་ཅད་ཀྱི་རྐྱེན་གྱིས་འདས་པའི་དུས་སུ་བདེ་བ་མྱོང་ངོ་། །</s>
  </p>
  <p id="1042">
    <s id="1042:1">སེམས་ཅན་གང་དག་ཇི་ཙམ་དུ་མ་འོངས་པའི་དུས་ན་བདེ་བ་མྱོང་བར་འགྱུར་བ་དེ་དག་ཐམས་ཅད་ད་ལྟར་བྱུང་བའི་ཕྱོགས་དཀར་པོ་འཕེལ་བར་བྱས་པས་མ་འོངས་པའི་དུས་སུ་བདེ་བ་མྱོང་བར་འགྱུར་རོ། །</s>
  </p>
  <p id="1043">
    <s id="1043:1">སེམས་ཅན་གང་དག་ཇི་ཙམ་དུ་ད་ལྟར་བྱུང་བའི་དུས་སུ་སྡུག་བསྔལ་མྱོང་བ་དེ་དག་ཐམས་ཅད་ད་ལྟར་བྱུང་བའི་ཉོན་མོངས་པ་མ་བཟློག་པ་ཡིན་ནོ། །</s>
  </p>
  <p id="1044">
    <s id="1044:1">སེམས་ཅན་གང་དག་ཇི་ཙམ་དུ་ད་ལྟར་བྱུང་བའི་དུས་སུ་བདེ་བ་མྱོང་བ་<ref folio="F.155.b"/>དེ་དག་ཐམས་ཅད་ད་ལྟར་བྱུང་བའི་ཉོན་མོངས་པ་བཟློག་པ་ཡིན་ནོ། །</s>
  </p>
  <p id="1045">
    <s id="1045:1">མཽད་གལ་གྱི་བུ་དེ་ལྟ་བས་ན་ད་ལྟར་བྱུང་བའི་ཉོན་མོངས་པ་སྤང་བ་ལ་བསླབ་པར་བྱའོ། །</s>
  </p>
  <p id="1046">
    <s id="1046:1">མཽད་གལ་གྱི་བུ་བྱང་ཆུབ་སེམས་དཔའི་ཐེག་པ་ལ་ཡང་དག་པར་གནས་པའི་རིགས་ཀྱི་བུའམ་རིགས་ཀྱི་བུ་མོས་འདི་ལྟར་བསླབ་པར་བྱ་སྟེ། །</s>
  </p>
  <p id="1047">
    <s id="1047:1">སེམས་ཅན་གང་དག་ཇི་ཙམ་དུ་འདས་པའི་དུས་ན་བདེ་བ་མྱོང་བ་དེ་དག་ཐམས་ཅད་ད་ལྟར་བྱུང་བའི་དགེ་བའི་ཆོས་ཡང་དག་པར་སྤེལ་བ་ཡིན། </s>
  </p>
  <p id="1048">
    <s id="1048:1">སེམས་ཅན་གང་དག་ཇི་ཙམ་དུ་མ་འོངས་པའི་དུས་ན་བདེ་བ་མྱོང་བར་འགྱུར་བ་དེ་དག་ཐམས་ཅད་ད་ལྟར་བྱུང་བའི་དགེ་བའི་ཕྱོགས་ཡང་དག་པར་སྤེལ་བ་ཡིན་སེམས་ཅན་གང་དག་དེ་ལྟར་ན་ད་ལྟར་བྱུང་བའི་དུས་སུ་བདེ་བ་མྱོང་བ་དེ་དག་ཐམས་ཅད་ད་ལྟར་བྱུང་བའི་དགེ་བའི་ཆོས་དག་ཡང་དག་པར་སྤེལ་བའི་རྒྱུ་ཡིན་ཏེ</s>
  </p>
  <p id="1049">
    <s id="1049:1">ད་ལྟར་བྱུང་བ་ན་ཡང་ད་ལྟར་བདེ་བ་མྱོང་ངོ་། །</s>
  </p>
  <p id="1050">
    <s id="1050:1">དེ་ལྟར་ན་ད་ལྟར་བྱུང་བའི་སྡུག་བསྔལ་གྱི་རྒྱུ་ནི་འདི་ལྟ་སྟེ། </s>
  </p>
  <p id="1051">
    <s id="1051:1">ད་ལྟར་བྱུང་བའི་རྒྱུ་ཡིན་ནོ། །</s>
  </p>
  <p id="1052">
    <s id="1052:1">དེ་ལྟ་བས་ན་ཆོས་གང་གིས་རྒྱུ་བྱས་ཤེས་ཆོས་དེ་བརྟག་པར་བྱ་སྟེ། </s>
  </p>
  <p id="1053">
    <s id="1053:1">མི་དགེ་བའི་ཕྱོགས་ཀྱི་ཚུལ་བཞིན་ཡིད་ལ་བྱེད་པས་ནི་བརྟགས་པའི་རྒྱུ་ཉིད་ཅེས་བྱའོ། །</s>
  </p>
  <p id="1054">
    <s id="1054:1">དགེ་བའི་ཕྱོགས་ལ་ཚུལ་བཞིན་ཡིད་ལ་བྱེད་པས་ནི་བྱས་པའི་རྒྱུ་ཞེས་བྱ་སྟེ། </s>
  </p>
  <p id="1055">
    <s id="1055:1">འཁོར་བ་དང་མྱ་ངན་ལས་འདའ་བའི་རྒྱུ་ནི་དེ་དག་ཡིན་ནོ། །</s>
  </p>
  <p id="1056">
    <s id="1056:1">དེ་ལ་བྱང་ཆུབ་སེམས་དཔས་འཁོར་བའི་རྒྱུ་བཟློག་པར་བྱ་ཞིང་། མྱ་ངན་ལས་འདས་པའི་རྒྱུ་ཡང་དག་པར་སྤེལ་བར་བྱའོ། །</s>
  </p>
  <p id="1057">
    <s id="1057:1">མཽད་གལ་གྱི་བུ་ངས་ཐམས་ཅད་དུ་འགྲོ་བའི་ལམ་ཤེས་པར་བྱ་བའི་དོན་དུ་དགེ་བའི་རྩ་བ་སྣ་ཚོགས་དག་མངོན་པར་འདུས་བྱས་པ་ནི་</s>
    <s id="1057:2">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན་སྒྱུ་མ་མཁན་སྒྱུ་མའི་བཟོ་ལ་ཤིན་ཏུ་བསླབ་པ་བཟོ་སྣ་ཚོགས་སྩོགས་པ་ཞེས་བྱ་བ་ཞིག་བྱུང་ངོ་། །</s>
  </p>
  <p id="1058">
    <s id="1058:1">དེ་སྐྱེ་བོའི་ཚོགས་མང་པོའི་མདུན་དུ་སྒྱུ་མའི་བཟོ་རྣམ་པ་སྣ་ཚོགས་དག་སྟོན་ཏེ། </s>
  </p>
  <p id="1059">
    <s id="1059:1">བར་བར་ནི་གླང་པོ་ཆེའི་གཟུགས། བར་བར་ནི་རྟའི་གཟུགས། བར་བར་ནི་ཁྱུ་མཆོག་གི་གཟུགས། བར་བར་ནི་མི་དག་གི་གཟུགས་ཏེ། </s>
  </p>
  <p id="1060">
    <s id="1060:1">འདིའི་རྣམ་པ་སུས་ཀྱང་མི་ཤེས་སོ། །</s>
  </p>
  <p id="1061">
    <s id="1061:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="1061:2">དེའི་ཚེ་དེའི་དུས་ན། </s>
  </p>
  <p id="1062">
    <s id="1062:1">སྒྱུ་མ་མཁན་དུ་གྱུར་པ་གཞན་ཡིན་པར་སེམས་ན་དེ་ལྟར་མི་བལྟ་སྟེ། </s>
  </p>
  <p id="1063">
    <s id="1063:1">ང་དེའི་ཚེ་དེའི་<ref folio="F.156.a"/>དུས་ན། </s>
  </p>
  <p id="1064">
    <s id="1064:1">སྒྱུ་མ་མཁན་དུ་གྱུར་ཏོ། །</s>
  </p>
  <p id="1065">
    <s id="1065:1">ངས་དེའི་ཚེ་ཡང་སེམས་ཅན་རྣམས་ལ་སྒྱུ་མ་རྣམ་པ་སྣ་ཚོགས་བསྟན་ཏེ། </s>
  </p>
  <p id="1066">
    <s id="1066:1">ད་ལྟར་ཡང་སེམས་ཅན་རྣམས་ལ་ཆོས་ཐམས་ཅད་སྒྱུ་མ་ལྟ་བུའོ་ཞེས་སྟོན་ཏོ། །</s>
  </p>
  <p id="1067">
    <s id="1067:1">ཇི་ལྟར་སྒྱུ་མ་མཁན་སྒྱུ་མ་རྣམ་པ་སྣ་ཚོགས་སྟོན་པ་དེ་ལྟར་ཡོངས་སུ་ཤེས་པ་རྣམ་པར་ཤེས་པ་འགྲོ་བ་ཐམས་ཅད་ཀྱི་ལམ་རྟོགས་པར་བྱེད་དེ། </s>
  </p>
  <p id="1068">
    <s id="1068:1">ཡོངས་སུ་ཤེས་པའི་སེམས་ཀྱིས་ཀྱང་མྱ་ངན་ལས་འདས་པའི་ལམ་རྣམ་པར་སྦྱོང་བར་བྱེད་དོ། །</s>
  </p>
  <p id="1069">
    <s id="1069:1">མཽད་གལ་གྱི་བུ་དེ་ལྟ་བས་ན་ཡོངས་སུ་ཤེས་པ་ལ་བྱང་ཆུབ་སེམས་དཔས་བསླབ་པར་བྱའོ། །</s>
  </p>
  <p id="1070">
    <s id="1070:1">མཽད་གལ་གྱི་བུ་ངས་ཐམས་ཅད་དུ་འགྲོ་བའི་ལམ་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་དགེ་བའི་རྩ་བ་དཔག་ཏུ་མེད་པ་མངོན་པར་འདུས་བྱས་པ་ནི་</s>
    <s id="1070:2">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="1071">
    <s id="1071:1">གཙོ་བོའི་བུ་ཙན་དན་ཞེས་བྱ་བ་སྔོན་གྱི་རྒྱལ་བ་ལ་ལྷག་པར་བྱ་བ་བྱས་པ། དད་པ་གཞལ་དུ་མེད་པ་དང་ལྡན་པ། དེ་བཞིན་གཤེགས་པ་ལ་དགའ་བ་གཞལ་དུ་མེད་པ་དང་ལྡན་པ་ཞིག་བྱུང་ངོ་། །</s>
  </p>
  <p id="1072">
    <s id="1072:1">ཇི་ལྟར་སངས་རྒྱས་ཀྱི་མཁྱེན་པའི་དོན་དུ་དེ་ཐམས་ཅད་དུ་འགྲོ་བའི་ལམ་འགོག་པའི་ཆོས་ཅན་དུ་མཐོང་སྟེ། </s>
  </p>
  <p id="1073">
    <s id="1073:1">དེ་འདི་སྙམ་དུ་གྱུར་ཏོ། །</s>
  </p>
  <p id="1074">
    <s id="1074:1">འཕགས་པའི་ཤེས་པས་ནི་བྱང་ཆུབ་མངོན་པར་རྫོགས་པར་འཚང་རྒྱ་བར་མི་ནུས་ལ། ཤེས་པ་གཞན་ལ་ཡང་གནས་པར་མི་བྱའོ། །</s>
  </p>
  <p id="1075">
    <s id="1075:1">དེ་ཅིའི་ཕྱིར་ཞེ་ན། </s>
    <s id="1075:2">དངོས་པོར་འཛིན་པ་ཉིད་དེ། </s>
  </p>
  <p id="1076">
    <s id="1076:1">འདི་ལྟ་སྟེ། ལམ་ལ་འཛིན་པའམ། མྱ་ངན་ལས་འདས་པ་ལ་འཛིན་པའོ། །</s>
  </p>
  <p id="1077">
    <s id="1077:1">དངོས་པོ་ཅུང་ཟད་ཀྱང་མི་འཛིན་པ་ནི་བྱང་ཆུབ་མངོན་པར་རྫོགས་པར་འཚང་རྒྱ་བར་ནུས་ཏེ། </s>
  </p>
  <p id="1078">
    <s id="1078:1">དེ་ལྟ་བས་ན་ཐམས་ཅད་དུ་འགྲོ་བའི་ལམ་ཤེས་པ་ལ་མངོན་པར་ཞེན་པ་མེད་པར་བྱའོ། །</s>
  </p>
  <p id="1079">
    <s id="1079:1">འདི་ལྟ་སྟེ་དཔེར་ན་གཟིངས་ལ་བརྟེན་ཏེ། </s>
  </p>
  <p id="1080">
    <s id="1080:1">ཕ་རོལ་ཏུ་ཕྱིན་ནས་གཟིངས་དོར་བར་བྱའོ། །</s>
  </p>
  <p id="1081">
    <s id="1081:1">དེ་བཞིན་དུ་རྫོགས་པའི་བྱང་ཆུབ་ཐོབ་ནས་ཐམས་ཅད་དུ་འགྲོ་བའི་ལམ་ཤེས་པ་དོར་བར་བྱའོ། །</s>
  </p>
  <p id="1082">
    <s id="1082:1">ཇི་ལྟར་འཛིན་པ་མེད་པའི་ཚུལ་གྱིས་ཆོས་ཐམས་ཅད་ངོ་བོ་ཉིད་དང་བྲལ་བར་བལྟ་བ་དེ་ལྟར་མངོན་པར་ཞེན་པ་མེད་པའི་ཚུལ་གྱིས་ཐམས་ཅད་དུ་འགྲོ་བའི་ལམ་ཤེས་པ་དོར་བར་བྱ་སྟེ</s>
  </p>
  <p id="1083">
    <s id="1083:1">དེ་ལྟར་ན་ཆོས་རྣམས་གཟིངས་ལྟ་བུར་ཡོངས་སུ་མཐོང་བར་འགྱུར་རོ། །</s>
  </p>
  <p id="1084">
    <s id="1084:1">མཽད་གལ་གྱི་<ref folio="F.156.b"/>བུ་དེ་ཇི་སྙམ་དུ་སེམས། </s>
    <s id="1084:2">དེའི་ཚེ་དེའི་དུས་ན། </s>
  </p>
  <p id="1085">
    <s id="1085:1">གཙོ་བོའི་བུ་ཙན་དན་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ། </s>
  </p>
  <p id="1086">
    <s id="1086:1">ང་དེའི་ཚེ་དེའི་དུས་ན་གཙོ་བོའི་བུ་ཙན་དན་ཞེས་བྱ་བར་གྱུར་ཏོ། །</s>
  </p>
  <p id="1087">
    <s id="1087:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་དངོས་པོ་ཐམས་ཅད་ལ་མངོན་པར་ཞེན་པ་མེད་པར་བྱའོ། །</s>
  </p>
  <p id="1088">
    <s id="1088:1">མཽད་གལ་གྱི་བུ་ངས་ཐམས་ཅད་དུ་འགྲོ་བའི་ལམ་ཤེས་པ་འགོག་པ་ཤེས་པར་བྱ་བའི་དོན་དུ་དགེ་བའི་རྩ་བ་དཔག་ཏུ་མེད་པ་དག་མངོན་པར་འདུས་བྱས་ཏེ། </s>
  </p>
  <p id="1089">
    <s id="1089:1">མཽད་གལ་གྱི་བུ་སྔོན་བྱུང་བ་འདས་པའི་དུས་ནས་ཕ་རོལ་གྱི་ཡང་ཆེས་ཕ་རོལ་ན་དྲི་ཟ་སྐྱེ་བོ་ཀུན་གྱིས་རྟོགས་པ་ཞེས་བྱ་བ་པི་བང་གི་རྒྱུད་ཀྱི་ཤེས་པ་ལ་ཤིན་ཏུ་མཁས་པ་ཞིག་བྱུང་ངོ་། །</s>
  </p>
  <p id="1090">
    <s id="1090:1">པི་བང་གི་རྒྱུད་གཅིག་ལས་ཀྱང་རོལ་མོའི་སྒྲ་དང་། པི་བང་རྒྱུད་གཅིག་པ་དང་། པི་བང་དང་། ན་ཀུ་ལ་དང་། ཤིན་ཏུ་དབྱངས་སྙན་དང་། སིལ་སྙན་དང་། ཅང་ཏེའུ་དང་། དེ་བཞིན་དུ་རོལ་མོའི་སྒྲ་བྱེ་བ་ཕྲག་དག་པི་བང་གཅིག་ལས་བྱུང་སྟེ</s>
  </p>
  <p id="1091">
    <s id="1091:1">དེ་བཞིན་དུ་སྡེབ་སྦྱོར་དག་ཤིན་ཏུ་བྱུང་། </s>
  </p>
  <p id="1092">
    <s id="1092:1">དེ་བཞིན་དུ་རྒྱན་དག་ཤིན་ཏུ་བྱུང་། </s>
  </p>
  <p id="1093">
    <s id="1093:1">དེ་བཞིན་དུ་པི་བང་གི་རྒྱུད་དག་ཤིན་ཏུ་བྱུང་སྟེ། </s>
  </p>
  <p id="1094">
    <s id="1094:1">དེ་སྐྱེ་བོའི་ཚོགས་མང་པོའི་མདུན་དུ་པི་བང་གང་དང་གང་གི་རྣམ་པ་བརྩམས་པ་དེས་སྐྱེ་བོ་དེ་དག་ཉིད་དགའ་བར་བྱེད་དེ། </s>
  </p>
  <p id="1095">
    <s id="1095:1">པི་བང་དེའི་ཉེས་པའི་བར་ཆད་གང་ཡང་མེད་ཅིང་། པི་བང་གང་དང་གང་གི་སྒྲ་བླངས་པ་དེ་དང་དེ་ཉིད་ཀྱིས་སྐྱེ་བོ་དགའ་བར་བྱེད་དོ། །</s>
  </p>
  <p id="1096">
    <s id="1096:1">ཇི་ལྟར་འདིར་པི་བང་གི་བཟོ་ལ་ཤིན་ཏུ་བསླབས་པ་དེ་གཅིག་བུ་དབེན་པར་སོང་ནས་འདི་སྙམ་དུ་གྱུར་ཏེ། </s>
  </p>
  <p id="1097">
    <s id="1097:1">ཀྱེ་ཨེ་མ་སེམས་ཅན་འདི་དག་ནི་པི་བང་གི་སྒྲ་འདིས་བསླུས་ཏེ། </s>
  </p>
  <p id="1098">
    <s id="1098:1">གང་སྒྲ་འདི་འགོག་པའི་ཆོས་སོ་ཞེས་ཡང་དག་པ་ཇི་ལྟ་བ་བཞིན་རབ་ཏུ་མི་ཤེས་སོ། །</s>
  </p>
  <p id="1099">
    <s id="1099:1">དེ་ལ་སྣང་བ་ཤེས་ཤིང་མཐོང་བ་མངོན་པར་རྟོགས་པ་ཐམས་ཅད་ནི་འཕགས་པ་ཞེས་བྱ་སྟེ། </s>
  </p>
  <p id="1100">
    <s id="1100:1">འདི་ལྟར་ཀུན་རྫོབ་ཙམ་དུ་ཡང་དག་པ་ཇི་ལྟ་བ་བཞིན་རབ་ཏུ་ཤེས་པ་ནི་མི་སྐྱེ་བའི་ཆོས་ལ་བཟོད་པ་ཐོབ་པ་ཡིན་ནོ། །</s>
  </p>
  <p id="1101">
    <s id="1101:1">བཟོད་པ་དེ་ཐོབ་པས་སེམས་ཅན་ཁྲག་ཁྲིག་དཔག་ཏུ་མེད་པ་དག་ཕྱིར་མི་ལྡོག་པ་ལ་བཙུད་པར་འགྱུར་རོ། །</s>
  </p>
  <p id="1102">
    <s id="1102:1">མཽད་གལ་གྱི་བུ་ཁྱོད་དེའི་ཚེ་དེའི་དུས་ན་དྲི་ཟ་སྐྱེ་བོ་ཀུན་གྱིས་རྟོགས་པ་ཞེས་བྱ་བ་དེ་གཞན་ཞིག་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="1103">
    <s id="1103:1">དེ་ཅིའི་ཕྱིར་ཞེ་ན། ང་དེའི་ཚེ་དེའི་དུས་<ref folio="F.157.a"/>ན་དྲི་ཟ་སྐྱེ་བོ་ཀུན་གྱིས་རྟོགས་པ་ཞེས་བྱ་བར་གྱུར་ཏོ། །</s>
  </p>
  <p id="1104">
    <s id="1104:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས། </s>
    <s id="1104:2">ཀྱེ་མ་པི་བང་གི་སྒྲ་འདི་དག་ཐམས་ཅད་ནི་འགོག་པའི་ཆོས་ཅན་ཏེ། </s>
  </p>
  <p id="1105">
    <s id="1105:1">དེ་འབྱུང་བ་ན་གང་ནས་ཀྱང་མི་འོང་ཞིང་འགོག་པ་ན་གར་ཡང་མི་འགྲོའོ། །</s>
  </p>
  <p id="1106">
    <s id="1106:1">དེ་ལ་ཀུན་རྫོབ་ཏུ་སྐྱེ་བ་དང་། འགག་པར་འགྱུར་ལ་ཆོས་དེ་ངོ་བོ་ཉིད་ཀྱིས་གང་ཡང་དམིགས་སུ་མེད་དོ། །</s>
  </p>
  <p id="1107">
    <s id="1107:1">གང་ངོ་བོ་ཉིད་སྐྱེ་བའམ་འགག་པ་དེ་ཀུན་རྫོབ་ཙམ་དུ་འགགས་ཞེས་བྱའོ། །</s>
  </p>
  <p id="1108">
    <s id="1108:1">སྦྱོར་བའི་རྣལ་འབྱོར་ལ་མཁས་པར་བྱ་སྟེ། </s>
  </p>
  <p id="1109">
    <s id="1109:1">སྦྱོར་བའི་རྣལ་འབྱོར་ལ་མཁས་པའི་བྱང་ཆུབ་སེམས་དཔའ་ནི་ཐམས་ཅད་མཁྱེན་པ་ཉིད་ཀྱི་ལམ་ལས་ནམས་ཀྱང་ཉམས་པར་མི་འགྱུར་རོ། །</s>
  </p>
  <p id="1110">
    <s id="1110:1">མཽད་གལ་གྱི་བུ་ཐམས་ཅད་དུ་འགྲོ་བའི་ལམ་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་ཕྱིར་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་དཔག་ཏུ་མེད་པ་མངོན་པར་འདུས་བྱས་ཏེ། </s>
  </p>
  <p id="1111">
    <s id="1111:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="1112">
    <s id="1112:1">དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་དཔག་མེད་རྒྱལ་མཚན་ཞེས་བྱ་བ་ཞིག་བྱུང་ངོ་། །</s>
  </p>
  <p id="1113">
    <s id="1113:1">དེའི་ཚེ་འཛམ་བུ་གླིང་འདིར་གྲོང་ཁྱེར་བྱེ་བ་ཕྲག་དྲུག་བྱུང་ངོ་། །</s>
  </p>
  <p id="1114">
    <s id="1114:1">དེའི་ཚེ་འཛམ་བུའི་གླིང་འདི་དཔག་ཚད་ཁྲི་ཕྲག་བཞིར་གྱུར་ཏེ་</s>
  </p>
  <p id="1115">
    <s id="1115:1">ལག་མཐིལ་ལྟར་མཉམ་ཞིང་སྡོང་དུ་མ་དང་། ཚེར་མ་མེད་ལ་མི་མཇེད་ཀྱི་འཇིག་རྟེན་གྱི་ཁམས་འདིར་ཐམས་ཅད་དང་ལྡན་ཞིང་ཉེས་པ་ཐམས་ཅད་དང་བྲལ་བར་གྱུར་ཏོ། །</s>
  </p>
  <p id="1116">
    <s id="1116:1">དེའི་ཚེ་དེ་བཞིན་གཤེགས་པ་མུན་པ་འཇོམས་པ་ཞེས་བྱ་བ་ནས། </s>
  </p>
  <p id="1117">
    <s id="1117:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="1118">
    <s id="1118:1">དེ་བཞིན་གཤེགས་པ་མུན་པ་འཇོམས་པ་ཞེས་བྱ་བ་དེའི་ཚེའི་ཚད་ནི་ལོ་བྱེ་བ་ཁྲག་ཁྲིག་དྲུག་ཅུར་གྱུར་ཏོ། །</s>
  </p>
  <p id="1119">
    <s id="1119:1">དེའི་ཚེ་སངས་རྒྱས་ཀྱི་ཞིང་དེར་སེམས་ཅན་གང་སྐྱེས་པར་གྱུར་པ་དེ་དག་ཐམས་ཅད་ནད་ཉུང་ཞིང་གནོད་པ་ཉུང་བར་གྱུར་ཏེ། </s>
  </p>
  <p id="1120">
    <s id="1120:1">སེམས་ཅན་གང་ཡང་ན་བར་མ་གྱུར་ཅིང་སེམས་ཅན་དེ་དག་འཆི་བའི་མཐའི་ནད་ཀྱིས་མིའི་དུས་ལས་འདས་པ་ནི་མ་གཏོགས་ཏེ། </s>
  </p>
  <p id="1121">
    <s id="1121:1">ཕུང་པོའི་ལྷག་མ་དང་བཅས་པའི་དུས་བྱས་ནས་གཞན་འཕྲུལ་དབང་བྱེད་ཀྱི་ལྷ་རྣམས་དང་སྐལ་བ་མཉམ་པར་སྐྱེའོ། །</s>
  </p>
  <p id="1122">
    <s id="1122:1">གཞན་དུ་ན་སེམས་ཅན་དེ་དག་ལས་གང་ཕལ་ཆེར་སྨོན་ལམ་གྱི་དབང་གིས་བླ་ན་མེད་པ་ཡང་དག་པར་<ref folio="F.157.b"/>རྫོགས་པའི་བྱང་ཆུབ་ལས་ཕྱིར་མི་ལྡོག་སྟེ། </s>
  </p>
  <p id="1123">
    <s id="1123:1">དེ་འདོད་ན་འཇིག་རྟེན་གྱི་ཁམས་དུ་མར་སོང་ཞིང་། སྐྱེ་བ་གཅིག་གིས་ཐོགས་པ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱའོ། །</s>
  </p>
  <p id="1124">
    <s id="1124:1">རྒྱལ་པོ་དཔག་མེད་རྒྱལ་མཚན་གྱིས་དེ་བཞིན་གཤེགས་པ་འཇིག་རྟེན་དུ་བྱུང་བ་ཐོས་སོ། །</s>
  </p>
  <p id="1125">
    <s id="1125:1">ཐོས་ནས་བཅོམ་ལྡན་འདས་ག་ལ་བ་དེར་སོང་སྟེ། </s>
  </p>
  <p id="1126">
    <s id="1126:1">ཕྱིན་ནས་བཅོམ་ལྡན་འདས་ཀྱི་ཞབས་ལ་ཕྱག་འཚལ་ཏེ། </s>
  </p>
  <p id="1127">
    <s id="1127:1">རིམ་གྲོ་དང་བདེ་བའི་གནས་ཐམས་ཅད་དུ་དགེ་སློང་གི་དགེ་འདུན་འཁོར་དང་བཅས་པ་དང་ཐབས་ཅིག་ཏུ་སྤྱན་དྲངས་ཤིང་། </s>
    <s id="1127:2">སྙིང་རྗེ་ཆེན་པོས་ཡོངས་སུ་ནོན་པའི་སེམས་ཀྱིས་བྱང་ཆུབ་ཀྱི་ཕྱིར་ཡང་དག་པར་གནས་སོ། །</s>
  </p>
  <p id="1128">
    <s id="1128:1">མཽད་གལ་གྱི་བུ་དེའི་ཚེ་དེའི་དུས་ན་རྒྱལ་པོ་དཔག་མེད་རྒྱལ་མཚན་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="1129">
    <s id="1129:1">ང་དེའི་ཚེ་དེའི་དུས་ན་རྒྱལ་པོ་དཔག་མེད་རྒྱལ་མཚན་དུ་གྱུར་ཏོ། །</s>
  </p>
  <p id="1130">
    <s id="1130:1">མཽད་གལ་གྱི་བུ་ངས་ཁམས་དུ་མ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="1131">
    <s id="1131:1">དགེ་བའི་རྩ་བ་དཔག་ཏུ་མེད་པ་དག་མངོན་པར་འདུས་བྱས་ཏེ། </s>
  </p>
  <p id="1132">
    <s id="1132:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="1133">
    <s id="1133:1">དེའི་ཕ་རོལ་གྱི་ཡང་ཆེས་ཕ་རོལ་ན་བྲམ་ཟེ་རྒྱལ་བ་འཛིན་ཅེས་བྱ་བ་ཤིང་སཱ་ལ་ཆེན་པོ་ལྟ་བུར་གྱུར་པ། </s>
    <s id="1133:2">མཛངས་ཤིང་གསལ་ལ་ཡིད་གཞུངས་པ། གཞི་ཤེས་ཤིང་མཁས་ལ་དེ་ཤེས་རབ་ཀྱི་རང་བཞིན་ཅན་ཏེ། </s>
  </p>
  <p id="1134">
    <s id="1134:1">དེ་ཡང་སེམས་པར་གྱུར་ཏོ། །</s>
  </p>
  <p id="1135">
    <s id="1135:1">དེ་ཡོན་ཏན་དང་ཉེས་པ་སེམས་ཏེ་དབེན་པར་ནང་དུ་ཡང་དག་འཇོག་ལ་ཞུགས་ནས། </s>
  </p>
  <p id="1136">
    <s id="1136:1">སེམས་ཀྱིས་འདི་ལྟར་ཡོངས་སུ་རྟོག་པ་སྐྱེ་སྟེ། </s>
  </p>
  <p id="1137">
    <s id="1137:1">ཉེས་པའི་གཞི་ནི་གང་ལས་བྱུང་། </s>
  </p>
  <p id="1138">
    <s id="1138:1">ཡོན་ཏན་གྱི་གཞི་ནི་གང་ལས་བྱུང་སྙམ་མོ། །</s>
  </p>
  <p id="1139">
    <s id="1139:1">དེ་དེ་ལྟར་བསམ་ནས་བདག་ཉིད་ཀྱི་ཤེས་པ་གཞན་ལ་རག་མ་ལས་པ་བྱུང་ནས་ད་ལྟར་བྱུང་བའི་ཉོན་མོངས་པ་སྣ་ཚོགས་བྱུང་བ་དག་མ་བཟློག་པ་ལས་ཀུན་ནས་ཉོན་མོངས་པར་འགྱུར། </s>
  </p>
  <p id="1140">
    <s id="1140:1">ད་ལྟར་བྱུང་བའི་ཉོན་མོངས་པ་བྱུང་བ་དག་བཟློག་ན་ཀུན་ནས་ཉོན་མོངས་པར་མི་འགྱུར། </s>
  </p>
  <p id="1141">
    <s id="1141:1">ད་ལྟར་བྱུང་བའི་དགེ་བའི་ཆོས་བྱུང་བ་དག་བཟློག་ན་</s>
  </p>
  <p id="1142">
    <s id="1142:1">དཀར་པོའི་ཕྱོགས་མི་འཕེལ་ལ། </s>
    <s id="1142:2">ད་ལྟར་བྱུང་བའི་དགེ་བའི་ཆོས་བྱུང་བ་དག་འཕེལ་ན་</s>
  </p>
  <p id="1143">
    <s id="1143:1">ཕྱོགས་དཀར་པོ་འཕེལ་བར་འགྱུར་རོ་སྙམ་<ref folio="F.158.a"/>མོ། །</s>
  </p>
  <p id="1144">
    <s id="1144:1">དེ་ནས་བྲམ་ཟེ་རྒྱལ་བ་འཛིན་ཤིང་སཱ་ལ་ཆེན་པོ་ལྟ་བུ་དགེ་བའི་ཆོས་དག་བྱུང་བ་དང་། མི་དགེ་བའི་ཆོས་དག་བཟློག་པ་སོ་སོར་ཇི་ལྟ་བ་བཞིན་དུ་བརྟགས་ནས་</s>
  </p>
  <p id="1145">
    <s id="1145:1">དགེ་བའི་ཆོས་བྱུང་བ་དག་ཡང་དག་པར་འཕེལ་བར་བྱེད་ཅིང་། མི་དགེ་བའི་ཆོས་བྱུང་བ་དག་འདོར་བར་བྱེད་དོ། །</s>
  </p>
  <p id="1146">
    <s id="1146:1">མི་དགེ་བའི་ཆོས་སྤངས་ཤིང་དགེ་བའི་ཆོས་རྣམས་ལ་བསྟེན་པས་ཏིང་ངེ་འཛིན་ཐོབ་སྟེ། </s>
  </p>
  <p id="1147">
    <s id="1147:1">ཏིང་ངེ་འཛིན་གང་ཐོབ་པས་མི་དགེ་བའི་ཕྱོགས་ཐམས་ཅད་གཏན་དུ་ཟློག་པར་བྱེད་ལ། དགེ་བའི་ཆོས་འབྱུང་བ་རྣམས་མཆོག་ཏུ་འཕེལ་བར་བྱེད་དོ། །</s>
  </p>
  <p id="1148">
    <s id="1148:1">དེ་ལས་དེ་བྱས་ཤིང་བསགས་ལ་མཐར་ཕྱིན་ཅིང་རྫོགས་པ་དང་། ཡང་དག་པར་བླངས་པས་བསྐལ་པ་འབུམ་ཕྲག་བརྒྱད་ཅུར་ལོག་པར་ལྟུང་བར་མ་སོང་ངོ་། །</s>
  </p>
  <p id="1149">
    <s id="1149:1">མཽད་གལ་གྱི་བུ་ཁྱོད་དེའི་ཚེ་དེའི་དུས་ན་བྲམ་ཟེ་རྒྱལ་བ་འཛིན་ཅེས་བྱ་བ་ཤིང་སཱ་ལ་ཆེན་པོ་ལྟ་བུར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="1150">
    <s id="1150:1">ང་དེའི་ཚེ་དེའི་དུས་ན་བྲམ་ཟེ་རྒྱལ་བ་འཛིན་ཅེས་བྱ་བ་ཤིང་སཱ་ལ་ཆེན་པོ་ལྟ་བུར་གྱུར་ཏོ། །</s>
  </p>
  <p id="1151">
    <s id="1151:1">ངས་འཁོར་བའི་རྒྱུ་བཟློག་པ་དང་། མྱ་ངན་ལས་འདས་པའི་རྒྱུ་ཡང་དག་པར་འཕེལ་བར་བྱ་བའི་ཕྱིར་བར་དེ་དག་ཏུ་སངས་རྒྱས་བྱེ་བ་ཁྲག་ཁྲིག་དུ་མ་དག་ལ་བསྙེན་བཀུར་བྱས་ཤིང་ཡོངས་སུ་ཞུས་སོ། །</s>
  </p>
  <p id="1152">
    <s id="1152:1">དགེ་བའི་རྩ་བ་དེས་ང་ད་ལྟར་བག་ཆགས་ཀྱི་མཚམས་སྦྱོར་བ་དང་བཅས་པའི་ཉོན་མོངས་པ་སྤངས་ནས་ཆོས་ལ་སྒྲིབ་པ་མེད་པའི་ཡེ་ཤེས་བརྙེས་སོ། །</s>
  </p>
  <p id="1153">
    <s id="1153:1">དེ་སྐད་ཅེས་བཀའ་སྩལ་པ་དང་། ཚེ་དང་ལྡན་པ་མཽད་གལ་གྱི་བུས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="1154">
    <s id="1154:1">བཅོམ་ལྡན་འདས་ཐུགས་སྐྱོ་བ་མི་མངའ་བ་ནས། </s>
  </p>
  <p id="1155">
    <s id="1155:1">བཅོམ་ལྡན་འདས་ཡང་དག་པར་བླངས་པའི་གོ་ཆ་ཆེན་པོ་གསོལ་ནས་</s>
  </p>
  <p id="1156">
    <s id="1156:1">སེམས་ཅན་གྱི་དོན་དུ་བཅོམ་ལྡན་འདས་བླ་ན་</s>
  </p>
  <p id="1157">
    <s id="1157:1">མེད་པ་ཡང་དག་པར་རྫོགས་པར་བྱང་ཆུབ་པ་ནི་ངོ་མཚར་ལགས་སོ། །</s>
    <s id="1157:2">དེ་སྐད་ཅེས་གསོལ་པ་དང་། </s>
    <s id="1157:3">བཅོམ་ལྡན་འདས་ཀྱིས་ཚེ་དང་ལྡན་པ་མཽད་གལ་གྱི་བུ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="1158">
    <s id="1158:1">མཽད་གལ་གྱི་བུ་དེ་ལྟར་ཡིན་ཏེ། </s>
  </p>
  <p id="1159">
    <s id="1159:1">མཽད་གལ་གྱི་བུ་དེ་བཞིན་གཤེགས་པས་རྒྱུན་གྱི་རྗེས་སུ་འགྲོ་བའི་སེམས་ཅན་རྣམས་རྒྱུན་ལས་བཟློག་པར་བྱ་བའི་དོན་དུ་གོ་ཆ་ཆེན་པོ་འདི་བགོས་སོ། །</s>
  </p>
  <p id="1160">
    <s id="1160:1">མཽད་གལ་གྱི་བུ་བདག་ཉིད་མ་བསྲུངས་པར་གཞན་གྱི་དོན་བྱ་བར་མི་ནུས་ཏེ། </s>
  </p>
  <p id="1161">
    <s id="1161:1">ལུས་དང་སྲོག་ལ་མི་ལྟ་བས་ནི་གཞན་གྱི་དོན་<ref folio="F.158.b"/>བྱ་བར་ནུས་སོ།། །།</s>
  </p>
  <p id="1162">
    <s id="1162:1">བམ་པོ་བཅྭ་ལྔ་པ། </s>
    <s id="1162:2">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན་གཙོ་བོ་ཆུ་ལྷ་ཞེས་བྱ་བ་གྲོང་དང་གྲོང་ཁྱེར་དང་། གྲོང་རྡལ་ཞི་བའི་གཙོ་བོ་བྱེད་ཅིང་ཕྱུག་ལ་ནོར་མང་ཞིང་ལོངས་སྤྱོད་ཆེ་བ། ལོངས་སྤྱོད་མང་བ་བདག་གིར་བྱ་བ་མང་བ། རྫས་དང་ཡོ་བྱད་མང་ཞིང་འབྱོར་པ་ནོར་བུ་དང་མུ་ཏིག་དང་། བཻདཱུ་རྱ་དང་། དུང་དང་། མན་ཤེལ་དང་། བྱི་རུ་དང་། དངུལ་དང་གསེར་དུ་ལྡན་པ། མཛངས་ཤིང་གསལ་ལ་ཡིད་གཞུངས་ཤིང་སྙིང་རྗེ་ཡོད་པ། སེམས་ཅན་ཐམས་ཅད་ལ་ཕན་པར་སེམས་པ་ཞིག་བྱུང་ངོ་། །</s>
  </p>
  <p id="1163">
    <s id="1163:1">དེའི་ཚེ་གྲོང་རྡལ་གྲོང་ཁྱེར་ཞི་བར་རྒྱལ་པོ་གཉེན་ལྡན་ཞེས་བྱ་བ་ཆོས་ཀྱི་རྒྱལ་པོ་ཆོས་དང་ལྡན་པ་ཞིག་ཀྱང་བྱུང་ངོ་། །</s>
  </p>
  <p id="1164">
    <s id="1164:1">དེའི་མི་འཐུན་པ་རྒྱལ་པོ་དྲག་པའི་ལྷ་ཞེས་བྱ་བ་སྟོབས་ཆེ་ཞིང་དཔུང་ཆེ་ལ་སྟོབས་ཆེ་བས་རང་གི་རྒྱལ་སྲིད་ཀྱིས་ཆོག་མ་ཤེས་ནས་</s>
  </p>
  <p id="1165">
    <s id="1165:1">གཞན་གྱི་ཡུལ་འཁོར་ལ་གླགས་ལྟ་བར་བྱེད་དེ</s>
  </p>
  <p id="1166">
    <s id="1166:1">དཔུང་གི་ཚོགས་ཡན་ལག་བཞི་བཤམས་ནས། </s>
  </p>
  <p id="1167">
    <s id="1167:1">རྒྱལ་པོ་གཉེན་ལྡན་གྱི་ཡུལ་རྣམ་པར་རྒྱལ་བྱེད་དུ་འོང་ངོ་། །</s>
  </p>
  <p id="1168">
    <s id="1168:1">དེ་ནས་རྒྱལ་པོ་གཉེན་ལྡན་གྱིས་བློན་པོ་རྣམས་ལ་སྨྲས་པ། </s>
    <s id="1168:2">གྲོང་གི་གཙོ་བོ་དག་རྒྱལ་པོ་དྲག་པའི་ལྷ་སྟོབས་དང་། དཔུང་དང་དཔུང་ཆེན་པོས་རང་གི་རྒྱལ་སྲིད་ཀྱིས་ཆོག་མི་ཤེས་ནས་</s>
  </p>
  <p id="1169">
    <s id="1169:1">ངའི་རྒྱལ་སྲིད་འཕྲོག་ཏུ་འོང་སྟེ</s>
  </p>
  <p id="1170">
    <s id="1170:1">གྲོང་གི་གཙོ་བོ་དག་ཇི་ལྟར་བྱ་བ་དེ་སོམས་ཤིག །</s>
    <s id="1170:2">དེ་ལ་ཁ་ཅིག་གིས་སྨྲས་པ། </s>
    <s id="1170:3">སྙིང་སྟོབས་བསྐྱེད་པར་བྱ་སྟེ། </s>
  </p>
  <p id="1171">
    <s id="1171:1">སྙིང་སྟོབས་བསྐྱེད་དང་འོན་ཀྱང་སླར་ལྡོག་པར་འགྱུར་རོ། །</s>
  </p>
  <p id="1172">
    <s id="1172:1">ཁ་ཅིག་གིས་འདི་སྐད་སྨྲས་སོ། །</s>
  </p>
  <p id="1173">
    <s id="1173:1">རྒྱལ་སྲིད་ཡོངས་སུ་བསྲུང་བའི་དོན་དུ་ནོར་དག་སྦྱིན་པར་བྱ་སྟེ། </s>
  </p>
  <p id="1174">
    <s id="1174:1">དེ་རྒྱལ་སྲིད་ཡོངས་སུ་བསྐྱངས་པ་དང་། ཡང་རྒྱལ་སྲིད་ཀྱི་དོན་ཡང་དག་པར་འཕེལ་ལོ། །</s>
  </p>
  <p id="1175">
    <s id="1175:1">ཁ་ཅིག་གིས་འདི་སྐད་སྨྲས་སོ། །</s>
  </p>
  <p id="1176">
    <s id="1176:1">ནང་བློན་དང་བློན་པོ་དག་ལ་བསྒྲུབ་པར་བྱ་སྟེ། </s>
  </p>
  <p id="1177">
    <s id="1177:1">ནང་བློན་དག་གིས་རབ་ཏུ་སྦྱོར་བ་བྱའོ། །</s>
  </p>
  <p id="1178">
    <s id="1178:1">ཁ་ཅིག་གིས་འདི་སྐད་སྨྲས་སོ། །</s>
  </p>
  <p id="1179">
    <s id="1179:1">དཔུང་གི་ཚོགས་ཡང་དག་པར་བསྡུ་བར་བྱ་སྟེ། </s>
  </p>
  <p id="1180">
    <s id="1180:1">དམག་གིས་སླར་བརྒལ་བར་བྱའོ། །</s>
  </p>
  <p id="1181">
    <s id="1181:1">དེ་ནས་རྒྱལ་པོ་གཉེན་ལྡན་གྱིས་གྲོང་ཁྱེར་གྱི་གཙོ་བོ་ཆུ་ལྷ་ལ་སྨྲས་པ། </s>
    <s id="1181:2">ཆུ་ལྷ་ཤེས་པར་གྱིས་ཤིག་གང་རྒྱལ་པོ་དྲག་པའི་ལྷ་རང་<ref folio="F.159.a"/>གི་རྒྱལ་སྲིད་ཀྱིས་ཆོག་མི་ཤེས་པ་འདི་ངའི་ཡུལ་རྣམ་པར་རྒྱལ་བྱེད་དུ་འོང་ན</s>
  </p>
  <p id="1182">
    <s id="1182:1">དེ་ལ་འདིར་ཇི་ལྟར་བྱ། </s>
  </p>
  <p id="1183">
    <s id="1183:1">དེ་སྐད་ཅེས་སྨྲས་པ་དང་། གྲོང་ཁྱེར་གྱི་གཙོ་བོ་ཆུ་ལྷས་རྒྱལ་པོ་གཉེན་ལྡན་ལ་འདི་སྐད་ཅེས་སྨྲས་སོ། །</s>
  </p>
  <p id="1184">
    <s id="1184:1">རྒྱལ་པོ་ཆེན་པོ་དེའི་སླད་དུ་གང་བདག་གིས་བགྱི་བ་དེ་བགྱི་སྟེ། </s>
  </p>
  <p id="1185">
    <s id="1185:1">ནོར་ཇི་སྙེད་འཚལ་བ་དེ་སྙེད་དུ་བདག་གིས་སྩལ་བར་བགྱིའོ། །</s>
  </p>
  <p id="1186">
    <s id="1186:1">དེ་སྔགས་ཀྱི་སྦྱོར་བ་དག་ལ་ཞུགས་ན། </s>
  </p>
  <p id="1187">
    <s id="1187:1">དེ་སྔགས་ཀྱི་སྟོབས་ཀྱིས་བཟློག་པར་མ་ནུས་ནས་དམག་འདྲེན་དུ་འོང་ངོ་། །</s>
  </p>
  <p id="1188">
    <s id="1188:1">དེ་ནས་དེའི་དོན་ཡང་དག་པར་བསྒྲུབ་པར་བྱ་བའི་ཕྱིར་ཕོ་ཉ་བཏང་ཞིང་གླང་པོ་དག་བྱིན་ཡང་འོན་ཀྱང་བཟློག་པར་མ་ནུས་ཏེ། </s>
  </p>
  <p id="1189">
    <s id="1189:1">དམག་དེ་ཉིད་མངོན་པར་འོང་ངོ་། །</s>
  </p>
  <p id="1190">
    <s id="1190:1">དེ་ནས་རྒྱལ་པོ་གཉེན་ལྡན་གྱིས་དེའི་མི་འཐུན་པའི་རྒྱལ་པོ་ལ་ཕོ་ཉ་བཏང་སྟེ། </s>
  </p>
  <p id="1191">
    <s id="1191:1">ཁྱོད་ལ་བདག་གིས་གསོལ་བ་ནི་བདག་ཀྱང་བདག་གི་རྒྱལ་སྲིད་འདིས་ཆོག །</s>
  </p>
  <p id="1192">
    <s id="1192:1">ཁྱོད་ཀྱང་རང་གི་རྒྱལ་སྲིད་ཀྱིས་ཆོག་པར་མཛོད་ལ། བདག་དང་ཁྱོད་དུ་ལྷན་ཅིག་དགའ་བར་མཛད་ཅིང་། </s>
    <s id="1192:2">ཁྱོད་ཀྱིས་སླར་བཟློག་པར་གསོལ་བར་འཚལ་ལོ། །</s>
  </p>
  <p id="1193">
    <s id="1193:1">དེས་འདི་ཡང་སྨྲས་སོ། །</s>
  </p>
  <p id="1194">
    <s id="1194:1">འཚོ་བ་ཡུན་ཐུང་ལ་ཕ་རོལ་ཏུ་འགྲོ་བར་འགྱུར་བས་ཁ་ཟས་གཅིག་ཙམ་གྱིས་འཚོ་བ་དང་། གོས་ཟུང་གཅིག་ཙམ་གྱིས་འཚོ་བ་དང་། མལ་ཆ་གཅིག་ཙམ་གྱིས་འཚོ་བ་དང་། ཆུང་མ་གཅིག་ཙམ་དང་ལྷན་ཅིག་དགའ་བར། གྲོགས་པོ་དེ་ལྟར་ཤེས་པར་གྱིས་ཤིག །</s>
    <s id="1194:2">དེ་ཅིའི་ཕྱིར་ཞེ་ན། </s>
  </p>
  <p id="1195">
    <s id="1195:1">མཁས་པ་ནི་ཕ་རོལ་དང་ལྷན་ཅིག་རྩོད་པར་མི་བྱེད་དེ་འཇིག་རྟེན་གྱི་ཁམས་དུ་མ་གསོ་བར་མི་ནུས་སོ། །</s>
  </p>
  <p id="1196">
    <s id="1196:1">སེམས་ཅན་གཅིག་ལ་གང་གསེར་གྱི་རི་གཅིག་ཡོད་ཀྱང་དེས་ཆོག་མི་ཤེས་ཏེ། </s>
  </p>
  <p id="1197">
    <s id="1197:1">རྙེད་པ་ལ་ཆགས་པ་རབ་ཏུ་འཕེལ་བར་བྱེད་དོ། །</s>
  </p>
  <p id="1198">
    <s id="1198:1">གྲོགས་པོ་རེ་ཞིག་དགོངས་ལ་དེ་བཏང་བར་མཛོད་ཅིག །</s>
  </p>
  <p id="1199">
    <s id="1199:1">དེ་ཅིའི་ཕྱིར་ཞེ་ན། </s>
    <s id="1199:2">མཁས་པས་ནི་ཆོག་ཤེས་པ་བསྐྱེད་པར་བྱའོ། །</s>
  </p>
  <p id="1200">
    <s id="1200:1">འདི་ལྟ་བུར་རྗེས་སུ་འཐུན་པར་བྱེད་པ་ན་ཆགས་པས་ཟིལ་གྱིས་ནོན་པ་མང་བས་མི་ལྡོག་སྟེ་འོང་ཞིང་འདི་སྐད་ཅེས་ཀྱང་སྨྲའོ། །</s>
  </p>
  <p id="1201">
    <s id="1201:1">བདག་བསད་ན་ནི་ཁྱོད་ཀྱི་རྒྱལ་སྲིད་དུ་འགྱུར་ལ། ཁྱོད་བསད་ན་ནི་བདག་གི་རྒྱལ་སྲིད་དུ་འགྱུར་ཅེས་དེའི་ཕོ་ཉ་སྒོ་ཞིང་སྤྲིང་ཡིག་ཀྱང་སྟོན་པར་བྱེད་དོ། །</s>
  </p>
  <p id="1202">
    <s id="1202:1">དེ་འདི་སྙམ་དུ་སེམས་ཏེ། </s>
  </p>
  <p id="1203">
    <s id="1203:1">འཇིག་རྟེན་<ref folio="F.159.b"/>གྱི་ཁམས་དུ་མ་ཞིག་གནས་ཏེ་ཁམས་གང་དང་གང་ཉིད་ལ་མངོན་པར་ཆགས་པའི་མངོན་པར་ཆགས་པ་དེ་ལས་སྡུག་བསྔལ་མྱོང་བར་འགྱུར། </s>
  </p>
  <p id="1204">
    <s id="1204:1">ཁམས་ཡོད་ན་སེམས་ཅན་གྱི་ཡོ་བྱད་དགོས་ལ་ཁམས་མེད་ན་སེམས་ཅན་གྱི་ཡོ་བྱད་མི་དགོས་ཏེ། </s>
  </p>
  <p id="1205">
    <s id="1205:1">སྔོན་གྱི་ཁམས་བླངས་པ་ལས་ཡོ་བྱད་བཙལ་བ་ཡང་སྡུག་བསྔལ་མང་པོར་འགྱུར་རོ། །</s>
  </p>
  <p id="1206">
    <s id="1206:1">ཁམས་ཀྱིས་ཅིའི་ཕྱིར་སྡུག་བསྔལ་མྱོང་། </s>
  </p>
  <p id="1207">
    <s id="1207:1">གལ་ཏེ་ཡང་བསྐྱེད་ན་ཡང་སྡུག་བསྔལ་མྱོང་བར་འགྱུར། </s>
  </p>
  <p id="1208">
    <s id="1208:1">དེ་དེ་ལྟར་བསམས་ནས་རྒྱལ་སྲིད་བཏང་སྟེ། </s>
  </p>
  <p id="1209">
    <s id="1209:1">རབ་ཏུ་བྱུང་ནས་ཚངས་པའི་གནས་བཞི་བསྐྱེད་དེ་ཚངས་པའི་འཇིག་རྟེན་དུ་སྐྱེས་སོ། །</s>
  </p>
  <p id="1210">
    <s id="1210:1">མཽད་གལ་གྱི་བུ་ཁྱོད་དེའི་ཚེ་དེའི་དུས་ན་རྒྱལ་པོ་གཉེན་ལྡན་ཞེས་བྱ་བར་གྱུར་པ་དེ་གཞན་ཡིན་པར་འཛིན་ན་དེ་ལྟར་མི་བལྟ་སྟེ། </s>
  </p>
  <p id="1211">
    <s id="1211:1">ང་དེའི་ཚེ་དེའི་དུས་ན་རྒྱལ་པོ་གཉེན་ལྡན་ཞེས་བྱ་བར་གྱུར་ཏོ། །</s>
  </p>
  <p id="1212">
    <s id="1212:1">དེའི་ཚེ་ཡང་ང་ཁམས་དུ་མའི་ཉེས་པ་སྤངས་ཏེ། </s>
  </p>
  <p id="1213">
    <s id="1213:1">ད་ལྟར་ཡང་ཁམས་དུ་མའི་ཉེས་པ་མཐོང་བ་ལས་ཉེ་བར་ལེན་པ་རྣམ་པར་གྲོལ་ལོ། །</s>
  </p>
  <p id="1214">
    <s id="1214:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་ཁམས་དུ་མའི་ཉེས་པ་མཐོང་བ་ལས་ཆགས་པ་དང་བྲལ་བར་བྱའོ། །</s>
  </p>
  <p id="1215">
    <s id="1215:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་ཚངས་པའི་ལྷ་ཞེས་བྱ་བ་མཛངས་ཤིང་ཆོས་སེམས་པ་ཞིག་བྱུང་ངོ་། །</s>
  </p>
  <p id="1216">
    <s id="1216:1">དེ་འདི་སྙམ་དུ་སེམས་ཏེ། </s>
  </p>
  <p id="1217">
    <s id="1217:1">བདག་ཅི་སྟེ་མི་འདི་དག་གི་དབང་ཕྱུག་ལ་དབང་བྱེད། </s>
  </p>
  <p id="1218">
    <s id="1218:1">མི་དེ་དག་གི་མིང་ནི་གང་ཞིག་དབང་ཕྱུག་གང་དག་ལ་བདག་དབང་བྱེད་སྙམ་མོ། །</s>
  </p>
  <p id="1219">
    <s id="1219:1">དེ་འདི་སྙམ་དུ་སེམས་ཏེ། </s>
  </p>
  <p id="1220">
    <s id="1220:1">ཁམས་བཅྭ་བརྒྱད་པོ་འདི་དག་སྟེ། </s>
  </p>
  <p id="1221">
    <s id="1221:1">ཁམས་བཅྭ་བརྒྱད་གང་ལ་མི་འདི་དག་འདི་སྙམ་དུ་ཀུན་འབྱུང་བ་ནི་གང་། གཞི་ནི་གང་ཡིན་སྙམ་དུ་འདུ་ཤེས་སྐྱེས་སོ། །</s>
  </p>
  <p id="1222">
    <s id="1222:1">དེ་འདི་སྙམ་དུ་སེམས་ཏེ། </s>
  </p>
  <p id="1223">
    <s id="1223:1">འདི་དག་ནི་ལས་ཀྱིས་མངོན་པར་བསྒྲུབས་པ་ཡིན་ལ། ལས་ཀྱང་རྣམ་པ་གསུམ་སྟེ། </s>
  </p>
  <p id="1224">
    <s id="1224:1">ཆགས་པ་ལས་སྐྱེས་པ་དང་ཞེ་སྡང་ལས་སྐྱེས་པ་དང་། གཏི་མུག་ལས་སྐྱེས་པའོ། །</s>
  </p>
  <p id="1225">
    <s id="1225:1">ཆགས་པ་ལས་སྐྱེས་པའི་ལས་ཀྱིས་འགྲོ་བ་ལྔའི་ཁམས་སེམས་ཅན་དམྱལ་བ་དང་དུད་འགྲོའི་སྐྱེ་གནས་དང་། གཤིན་རྗེའི་འཇིག་རྟེན་དང་མི་དང་ལྷ་རྣམས་སུ་མངོན་པར་འགྲུབ་བོ། །</s>
    <s id="1225:2">ཞེ་སྡང་ལས་སྐྱེས་པའི་ལས་ཀྱིས་<ref folio="F.160.a"/>འགྲོ་བ་གསུམ་གྱི་ཁམས་སེམས་ཅན་དམྱལ་བ་དང་། དུད་འགྲོའི་སྐྱེ་གནས་དང་། གཤིན་རྗེའི་འཇིག་རྟེན་ཡང་དག་པར་འགྲུབ་བོ། །</s>
    <s id="1225:3">གཏི་མུག་ལས་སྐྱེས་པའི་ལས་ཀྱིས་འགྲོ་བ་ལྔའི་ཁམས་སེམས་ཅན་དམྱལ་བ་དང་། དུད་འགྲོའི་སྐྱེ་གནས་དང་། གཤིན་རྗེའི་འཇིག་རྟེན་དང་། མི་དང་ལྷ་རྣམས་སུ་མངོན་པར་འགྲུབ་བོ། །</s>
    <s id="1225:4">དེ་ཅིའི་ཕྱིར་ཞེ་ན། </s>
  </p>
  <p id="1226">
    <s id="1226:1">ཆགས་པ་ནི་སྒོ་ལྔ་དག་གི་ལས་བྱེད། </s>
  </p>
  <p id="1227">
    <s id="1227:1">ཞེ་སྡང་གི་སྒོ་གསུམ། གཏི་མུག་ནི་སྒོ་ལྔ་དག་གི་ལས་བྱེད་དོ། །</s>
  </p>
  <p id="1228">
    <s id="1228:1">དེ་ཅིའི་ཕྱིར་ཞེ་ན། </s>
    <s id="1228:2">ཆགས་པའི་ས་གང་ཡིན་པ་གཏི་མུག་གི་ཡང་དེ་བཞིན་ནོ། །</s>
  </p>
  <p id="1229">
    <s id="1229:1">ཞེ་སྡང་ནི་ངན་སོང་འབའ་ཞིག་གིས་སྟེ། </s>
  </p>
  <p id="1230">
    <s id="1230:1">དེས་ན་ཁམས་དུ་མ་ཞེས་བྱའོ། །</s>
  </p>
  <p id="1231">
    <s id="1231:1">སྣང་བ་བྱིན་པས་ནི་ངའི་མིག་བསྒྲུབས། </s>
  </p>
  <p id="1232">
    <s id="1232:1">ཁྲོ་བ་མེད་པས་ནི་ངའི་གཟུགས་ཀྱི་ཁམས་བསྒྲུབས། </s>
  </p>
  <p id="1233">
    <s id="1233:1">ཤེས་པ་རྗེས་སུ་བྱིན་པས་ནི་ངའི་མིག་གི་རྣམ་པར་ཤེས་པའི་ཁམས་བསྒྲུབས་སོ། །</s>
  </p>
  <p id="1234">
    <s id="1234:1">དགའ་བའི་ཚིག་བྱིན་པས་ནི་ངའི་རྣ་བའི་ཁམས་བསྒྲུབས། </s>
  </p>
  <p id="1235">
    <s id="1235:1">རོལ་མོའི་སྒྲ་བྱིན་པས་ནི་ངའི་སྒྲའི་ཁམས་བསྒྲུབས། </s>
  </p>
  <p id="1236">
    <s id="1236:1">རོལ་མོའི་སྒྲ་ལ་རྗེས་སུ་ཡི་རང་བར་བྱས་པས་ནི་ངའི་རྣ་བའི་རྣམ་པར་ཤེས་པའི་ཁམས་བསྒྲུབས་སོ། །</s>
  </p>
  <p id="1237">
    <s id="1237:1">སྤོས་བྱིན་པས་ནི་ངའི་སྣའི་ཁམས་བསྒྲུབས། </s>
  </p>
  <p id="1238">
    <s id="1238:1">སྤོས་ཞིམ་པོ་བྱིན་པས་ནི་ངའི་དྲིའི་ཁམས་བསྒྲུབས། </s>
  </p>
  <p id="1239">
    <s id="1239:1">སྤོས་སྦྱར་བ་བྱིན་པས་ནི་ངའི་སྣའི་རྣམ་པར་ཤེས་པའི་ཁམས་བསྒྲུབས་སོ། །</s>
  </p>
  <p id="1240">
    <s id="1240:1">རོ་ཞིམ་པོ་བྱིན་པས་ནི་ངའི་ལྕེའི་ཁམས་བསྒྲུབས། </s>
  </p>
  <p id="1241">
    <s id="1241:1">རོའི་མཆོག་བྱིན་པས་ནི་ངའི་རོའི་ཁམས་བསྒྲུབས། </s>
  </p>
  <p id="1242">
    <s id="1242:1">རོ་སྦྱར་བ་བྱིན་པས་ནི་ངའི་ལྕེའི་རྣམ་པར་ཤེས་པའི་ཁམས་བསྒྲུབས་སོ། །</s>
  </p>
  <p id="1243">
    <s id="1243:1">ཡིད་བསྡམས་པས་ནི་ངའི་ལུས་ཀྱི་ཁམས་བསྒྲུབས། </s>
  </p>
  <p id="1244">
    <s id="1244:1">གོས་འཇམ་པོ་བྱིན་པས་ནི་ངའི་རེག་བྱའི་ཁམས་བསྒྲུབས། </s>
  </p>
  <p id="1245">
    <s id="1245:1">གོས་བྱིན་པ་ལ་རྗེས་སུ་ཡི་རང་བས་ནི་ངའི་ལུས་ཀྱི་རྣམ་པར་ཤེས་པའི་ཁམས་བསྒྲུབས་སོ། །</s>
  </p>
  <p id="1246">
    <s id="1246:1">ཡིད་དུ་འོང་བ་བྱིན་པས་ནི་ངའི་ཡིད་ཀྱི་ཁམས་བསྒྲུབས། </s>
  </p>
  <p id="1247">
    <s id="1247:1">ཆོས་བྱིན་པས་ནི་ངའི་ཆོས་ཀྱི་ཁམས་བསྒྲུབས། </s>
  </p>
  <p id="1248">
    <s id="1248:1">ཆོས་བསམ་པ་ལ་བཟོད་པས་ནི་ངའི་ཡིད་ཀྱི་རྣམ་པར་ཤེས་པའི་ཁམས་བསྒྲུབས་ཏེ། </s>
  </p>
  <p id="1249">
    <s id="1249:1">རྒྱུ་འདི་དག་དང་། རྐྱེན་འདི་དག་དང་རྒྱུ་གང་དག་དང་། རྐྱེན་གང་དག་གིས་ཁམས་བཅྭ་བརྒྱད་མངོན་པར་འགྲུབ་བོ། །</s>
    <s id="1249:2">དེ་འདི་ལྟར་ཡང་སེམས་ཏེ་ཡང་དག་པ་ཇི་ལྟ་བ་བཞིན་དུ་མཐོང་བ་བསྐྱེད་དེ</s>
  </p>
  <p id="1250">
    <s id="1250:1">དེ་དགེ་བའི་<ref folio="F.160.b"/>རྩ་བ་དེས་སྐྱེ་བ་ཐམས་ཅད་ཀྱི་སྐྱེ་གནས་ལ་ཉོན་མོངས་པའི་རྐྱེན་གྱིས་ལས། ལས་ཀྱི་རྐྱེན་གྱིས་ཁམས་ཐེ་ཚོམ་མེད་པ་རྗེས་སུ་འཐོབ་བོ། །</s>
    <s id="1250:2">མཽད་གལ་གྱི་བུ་ཁྱོད་དེའི་ཚེ་དེའི་དུས་ན་རྒྱལ་པོ་ཚངས་པའི་ལྷ་ཞེས་བྱ་བ་དེ་གཞན་ཡིན་པར་ཐེ་ཚོམ་འམ། ཡིད་གཉིས་སུ་བྱེད་ན་</s>
  </p>
  <p id="1251">
    <s id="1251:1">དེ་ལྟར་མི་བལྟ་སྟེ</s>
  </p>
  <p id="1252">
    <s id="1252:1">ང་དེའི་ཚེ་དེའི་དུས་ན་རྒྱལ་པོ་ཚངས་པའི་ལྷ་ཞེས་བྱ་བར་གྱུར་ཏོ། །</s>
  </p>
  <p id="1253">
    <s id="1253:1">མཽད་གལ་གྱི་བུ་དེ་ལྟ་བས་ན། </s>
  </p>
  <p id="1254">
    <s id="1254:1">བྱང་ཆུབ་སེམས་དཔའ་སེམས་དཔའ་ཆེན་པོས་ལས་དང་ཉོན་མོངས་པ་ལ་མཁས་པར་བྱ་ཞིང་རྣམ་པར་སྨིན་པ་ལ་ཡང་མཁས་པར་བྱའོ། །</s>
  </p>
  <p id="1255">
    <s id="1255:1">མཽད་གལ་གྱི་བུ་ངས་ཁམས་དུ་མ་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་སྣ་ཚོགས་དཔག་ཏུ་མེད་པ་དག་མངོན་པར་འདུ་བྱས་ཤིང་</s>
    <s id="1255:2">བླ་ན་</s>
  </p>
  <p id="1256">
    <s id="1256:1">མེད་པ་ཡང་དག་པར་རྫོགས་པའི་བྱང་ཆུབ་འདི་ཉིད་ཡོངས་སུ་ཚོལ་བ་ན་ང་ཚངས་པར་སྤྱོད་པ་ཡང་དག་པར་བླངས་པས་བུད་མེད་རྒྱན་སྣ་ཚོགས་ཀྱིས་བརྒྱན་པ་འབུམ་དག་རབ་ཏུ་བྱིན་ཏེ</s>
  </p>
  <p id="1257">
    <s id="1257:1">བདག་གི་འདོད་པའི་དོན་དུ་མ་ཡིན་གྱི། འོན་ཀྱང་སེམས་ཅན་རྣམས་ཀྱི་བསམ་པ་ཡོངས་སུ་རྫོགས་པར་འདོད་པས་བུད་མེད་རྒྱན་ཐམས་ཅད་ཀྱིས་བརྒྱན་པ་བྱེ་བ་ཁྲག་ཁྲིག་ཕྲག་བརྒྱ་སྟོང་དག་ཡོངས་སུ་བཏང་ངོ་། །</s>
  </p>
  <p id="1258">
    <s id="1258:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="1259">
    <s id="1259:1">རྒྱལ་པོ་ཕུར་བུའི་ལྷ་ཞེས་བྱ་བ་ལས་ཀྱི་རྣམ་པར་སྨིན་པ་ལས་བྱུང་བའི་རྫུ་འཕྲུལ་དང་ལྡན་པ་རྒྱལ་སྲིད་ཀྱི་སྤྱི་བྱེད་པ་ཞིག་བྱུང་སྟེ། </s>
  </p>
  <p id="1260">
    <s id="1260:1">ཆོས་ཀྱིས་ཕྱིར་རྒོལ་བ་ནི་བཅོམ། </s>
  </p>
  <p id="1261">
    <s id="1261:1">ཀླ་ཀློ་དེ་དག་དང་ནི་བྲལ། </s>
  </p>
  <p id="1262">
    <s id="1262:1">ལོ་ནི་ལེགས། </s>
  </p>
  <p id="1263">
    <s id="1263:1">སྐྱེ་བོ་མང་པོས་ནི་གང་། </s>
    <s id="1263:2">དགེ་བ་ནི་སྤྱོད། </s>
  </p>
  <p id="1264">
    <s id="1264:1">སྐྱེ་བོས་ནི་བརྒྱན། </s>
  </p>
  <p id="1265">
    <s id="1265:1">དུག་གི་ཤིང་དང་ནི་བྲལ། </s>
  </p>
  <p id="1266">
    <s id="1266:1">བདུད་རྩིའི་ཤིང་གིས་ནི་ཁེབས། </s>
  </p>
  <p id="1267">
    <s id="1267:1">ལག་མཐིལ་ལྟར་མཉམ་པར་ནི་གྱུར། </s>
  </p>
  <p id="1268">
    <s id="1268:1">འདོད་པའི་འབྲས་བུའི་ཤིང་ཐམས་ཅད་ཀྱིས་ནི་ཁེབས་ཏེ། </s>
  </p>
  <p id="1269">
    <s id="1269:1">འདི་ལྟ་སྟེ་དཔེར་ན་སུམ་ཅུ་རྩ་གསུམ་གྱི་གནས་བཞིན་ནོ། །</s>
  </p>
  <p id="1270">
    <s id="1270:1">དེ་ནས་རྒྱལ་པོ་ཕུར་བུའི་ལྷ་དེ་འདི་སྙམ་དུ་སེམས་ཏེ། </s>
  </p>
  <p id="1271">
    <s id="1271:1">བདག་ལ་རྒྱལ་སྲིད་ནི་ཆེར་ཡོད། </s>
  </p>
  <p id="1272">
    <s id="1272:1">སྐྱོན་དང་ནི་བྲལ། </s>
  </p>
  <p id="1273">
    <s id="1273:1">ཡོན་ཏན་ཐམས་ཅད་དང་ནི་ལྡན། </s>
  </p>
  <p id="1274">
    <s id="1274:1">སློངས་མོ་པ་ནི་མེད་དེ་དེ་ལྟ་མོད་ཀྱི་འདི་དག་ནི་བདག་གིས་བྱ་བ་ཡིན་ཏེ། </s>
  </p>
  <p id="1275">
    <s id="1275:1">མིའི་འཇིག་རྟེན་དུ་སྐྱེས་པས་མཐོ་རིས་ཀྱི་འཇིག་རྟེན་ཡང་དག་<ref folio="F.161.a"/>པར་འགྲུབ་པའི་ལམ་ཡོངས་སུ་སྦྱང་བར་བྱ། </s>
  </p>
  <p id="1276">
    <s id="1276:1">འཕགས་པའི་སྐྱེ་བོ་དང་ལྷན་ཅིག་འགྲོགས་པ་བཙལ་བར་བྱ། </s>
  </p>
  <p id="1277">
    <s id="1277:1">འོ་ན་བདག་ཡོན་ཏན་ཐམས་ཅད་དང་ལྡན་པའི་མཆོད་སྦྱིན་བྱའོ་སྙམ་ནས། </s>
  </p>
  <p id="1278">
    <s id="1278:1">བྲམ་ཟེ་མདུན་ན་འདོན་ལ་སྨྲས་པ། </s>
    <s id="1278:2">བྲམ་ཟེ་ང་ནི་མཆོད་སྦྱིན་དང་རྗེས་སུ་འཐུན་པར་འདོད་དེ། </s>
  </p>
  <p id="1279">
    <s id="1279:1">ཆོས་ཀྱིས་ཕྱིར་རྒོལ་བ་ནི་བཅོམ། </s>
  </p>
  <p id="1280">
    <s id="1280:1">ཆོས་ཀྱིས་ཚེར་མ་ནི་དཀྲུགས། </s>
    <s id="1280:2">ཆོས་ཀྱིས་ཀླ་ཀློ་དེ་དག་ནི་ཕྱུང་། </s>
  </p>
  <p id="1281">
    <s id="1281:1">ཡོ་བྱད་ཐམས་ཅད་དང་ནི་ལྡན་པས་</s>
    <s id="1281:2">བདག་མཆོད་སྦྱིན་བྱེད་འདོད་ན་བདག་ལ་མཆོད་སྦྱིན་བྱ་བ་དག་རྗེས་སུ་སྟོན་ཅིག །</s>
  </p>
  <p id="1282">
    <s id="1282:1">དེས་སྨྲས་པ་</s>
    <s id="1282:2">རྒྱལ་པོ་ཆེན་པོ་མཆོད་སྦྱིན་གྱི་བགྱི་བ་དེ་དག་བསྡུར་གསོལ། །</s>
  </p>
  <p id="1283">
    <s id="1283:1">རྒྱལ་པོ་ཆེན་པོ་འདིར་མཆོད་སྦྱིན་ལ་སེམས་ཅན་སྣ་ཚོགས་དག་འདུག་སྟེ། </s>
  </p>
  <p id="1284">
    <s id="1284:1">ཁ་ཅིག་ནི་རླུང་གི་རང་བཞིན་ཅན་ཁ་ཅིག་ནི་མཁྲིས་པའི་རང་བཞིན་ཅན། ཁ་ཅིག་ནི་བད་ཀན་གྱི་རང་བཞིན་ཅན། ཁ་ཅིག་ནི་འདུས་པའི་རང་བཞིན་ཅན་ཏེ། </s>
  </p>
  <p id="1285">
    <s id="1285:1">རྒྱལ་པོ་ཆེན་པོ་དེ་དག་ལ་དེ་དང་འཐུན་པའི་ཁ་ཟས་ཀྱི་རྣམ་པ་སོ་སོར་སྩལ་བར་བཀའ་སྩལ་དུ་གསོལ། </s>
  </p>
  <p id="1286">
    <s id="1286:1">དེ་ནས་རྒྱལ་པོ་ཕུར་བུའི་ལྷས་བྲམ་ཟེ་མདུན་ན་འདོན་གྱི་ལྟར་མཉན་ནས་མཆོད་སྦྱིན་གྱི་ཡོ་བྱད་དག་བསགས་ནས། </s>
  </p>
  <p id="1287">
    <s id="1287:1">མཆོད་སྦྱིན་ཆེན་པོ་དེ་ལ་བྲམ་ཟེ་ཁྲི་ཕྲག་བརྒྱད་ཅུ་དག་འདུས་པར་གྱུར་ཏོ། །</s>
  </p>
  <p id="1288">
    <s id="1288:1">དེ་དག་ཡིད་བཞིན་དུ་འགྲུབ་པར་འགྱུར་ཏེ། </s>
  </p>
  <p id="1289">
    <s id="1289:1">ཡིད་བཞིན་དུ་ཚོད་མ་དང་། ཡིད་བཞིན་དུ་རིམ་གྲོ་པ་རྣམས་ཀྱིས་རིམ་གྲོར་བྱས། </s>
  </p>
  <p id="1290">
    <s id="1290:1">མཆོད་སྦྱིན་ཆེན་པོ་དེ་ལ་ཕལ་ཆེར་གསེར་གྱི་སྣོད་ཀྱི་ནང་ནས་འདྲིམ་སྟེ། </s>
  </p>
  <p id="1291">
    <s id="1291:1">བྲམ་ཟེ་གང་ལ་སྣོད་གང་ཕུལ་བ་དེ་དེ་ཉིད་ལ་འབུལ་བར་བྱེད་དོ། །</s>
  </p>
  <p id="1292">
    <s id="1292:1">མཆོད་སྦྱིན་ཆེན་པོ་དེ་ལ་གསེར་གྱི་སྟན་ཕལ་ཆེར་བཏིང་ཞིང་མཆོད་སྦྱིན་དེ་ལ་བུད་མེད་དག་གིས་འདྲིམ་པར་བྱེད་དེ། </s>
  </p>
  <p id="1293">
    <s id="1293:1">བྲམ་ཟེ་རེ་རེ་ལ་བུད་མེད་རེ་རེས་འདྲིམ་མོ། །</s>
  </p>
  <p id="1294">
    <s id="1294:1">བྲམ་ཟེ་གང་ལ་བུད་མེད་འདྲིམ་པ་དེ་ཉིད་དེ་ལ་འབུལ་ཏེ། </s>
  </p>
  <p id="1295">
    <s id="1295:1">གལ་ཏེ་འདོད་ན་ནི་ལེན་པར་བྱེད། </s>
  </p>
  <p id="1296">
    <s id="1296:1">གལ་ཏེ་མི་འདོད་ན་ནི་མི་ལེན་ཏོ། །</s>
  </p>
  <p id="1297">
    <s id="1297:1">གང་འདོད་ན་ནི་ལོངས་སྤྱོད་དེ་ཐམས་ཅད་ལེན་པར་བྱེད། </s>
  </p>
  <p id="1298">
    <s id="1298:1">མི་འདོད་ན་ནི་ལེན་པར་མི་བྱེད་དོ། །</s>
  </p>
  <p id="1299">
    <s id="1299:1">མཆོད་སྦྱིན་ཆེན་པོ་དེ་ལོ་ཁྲིའི་བར་དུ་བྱས་ཏེ་ལོ་ཁྲིའི་བར་དུ་མཆོད་སྦྱིན་འཐུན་པ་དེ་ལས་སེམས་ཅན་གང་ཐན་པ་བཞོ་བ་ཙམ་གྱི་བར་དུ་ཡང་ནད་ཀྱིས་མ་བཏབ་བོ། །</s>
    <s id="1299:2">དེ་ལྟར་ན་ངའི་སྤྱོད་པ་དེས་སེམས་ཅན་ཐམས་ཅད་ལ་ཕན་པར་འདོད་པ་དང་། <ref folio="F.161.b"/>ཡོན་གནས་སུ་འདུ་ཤེས་ཉེ་བར་བཞག་ནས་</s>
  </p>
  <p id="1300">
    <s id="1300:1">མཆོད་སྦྱིན་བྱས་སོ། །</s>
  </p>
  <p id="1301">
    <s id="1301:1">མཽད་གལ་གྱི་བུ་ཁྱོད་དེའི་ཚེ་དེའི་དུས་ན་རྒྱལ་པོ་ཕུར་བུའི་ལྷ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="1302">
    <s id="1302:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="1303">
    <s id="1303:1">ང་དེའི་ཚེ་དེའི་དུས་ན་རྒྱལ་པོ་ཕུར་བུའི་ལྷ་ཞེས་བྱ་བར་གྱུར་ཏོ། །</s>
  </p>
  <p id="1304">
    <s id="1304:1">དགེ་བའི་རྩ་བ་དེས་ངས་ཁམས་དུ་མ་ཤེས་པ་ཡང་བརྙེས། ངས་ཁམས་ཀྱི་མཉམ་པ་ཉིད་ཀྱང་བརྙེས་སེམས་ཅན་ཐམས་ཅད་ཀྱི་ཁམས་དུ་མ་ཤེས་པ་ཡང་བརྙེས། ངས་གནོད་པ་ཉུང་བ་ཡང་བརྙེས་སོ། །</s>
  </p>
  <p id="1305">
    <s id="1305:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་</s>
  </p>
  <p id="1306">
    <s id="1306:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་ཁམས་དུ་མ་ཤེས་པ་ལ་གནས་ཏེ་</s>
  </p>
  <p id="1307">
    <s id="1307:1">དེའི་ཁམས་དང་ཀུན་འབྱུང་བ་རྒྱུ་གང་གིས་ཁམས་དུ་མ་ཤེས་པ་དང་། ཀུན་འབྱུང་བ་ཤེས་པ་ཐོབ་པ་བརྟག་པར་བྱའོ། །</s>
  </p>
  <p id="1308">
    <s id="1308:1">མཽད་གལ་གྱི་བུ་དེ་ལངས་ལས་ཤེས་པས་མངོན་པར་རྫོགས་པར་སངས་རྒྱས་ཏེ། </s>
  </p>
  <p id="1309">
    <s id="1309:1">རྒྱུ་དེས་ན་ལས་འདི་མངོན་པར་འདུས་བྱས་ཤིང་། </s>
    <s id="1309:2">བྱ་བ་འདི་སྤངས་པས་ཤེས་པ་འདི་ཡང་དག་པར་གྲུབ་བོ། །</s>
    <s id="1309:3">བསམ་པ་འདིས་ན་སེམས་ཅན་སྡུག་བསྔལ་བ་རྣམས་ཉོན་མོངས་པ་གང་དང་གང་དག་གིས། གནོད་པའི་སེམས་ཅན་ཁ་ཅིག་ནི་འདོད་ཆགས་ཀྱི་ཁམས་སུ་གནས། </s>
  </p>
  <p id="1310">
    <s id="1310:1">ཁ་ཅིག་ནི་ཞེ་སྡང་གི་ཁམས་སུ་གནས། </s>
  </p>
  <p id="1311">
    <s id="1311:1">ཁ་ཅིག་ནི་གཏི་མུག་གི་ཁམས་སུ་གནས་པ་ལ་ང་སྙིང་རྗེ་ཆེན་པོས་ནོན་ཏོ་</s>
    <s id="1311:2">དེ་ལྟར་ཉོན་མོངས་པ་གང་དང་གང་དག་གིས་ཉོན་མོངས་པའི་སེམས་ཀྱིས་ལས་དེ་མངོན་པར་འདུས་བྱས་ཤིང་། ཁམས་དེ་དང་དེ་ཉིད་ཀྱིས་དེ་མི་འགྱུར་བར་བསྟན་ཏེ</s>
  </p>
  <p id="1312">
    <s id="1312:1">ལ་ལ་ནི་སེར་པོ། ལ་ལ་ནི་ནག་པོ། ལ་ལ་ནི་དམར་པོ། ལ་ལ་ནི་བྱ་ཙ་གོ་རའི་མིག་ཅན། ལ་ལ་ནི་ཁྲུང་ཁྲུང་གི་མིག་ཅན། ལ་ལ་ནི་རིང་། ལ་ལ་ནི་ཐུང་། </s>
  </p>
  <p id="1313">
    <s id="1313:1">ལ་ལ་ནི་བར་མ་སྟེ། </s>
  </p>
  <p id="1314">
    <s id="1314:1">ལས་དེ་དག་ཡང་དག་པ་ཇི་ལྟ་བ་བཞིན་རབ་ཏུ་མཁྱེན་ཏོ། །</s>
  </p>
  <p id="1315">
    <s id="1315:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="1316">
    <s id="1316:1">རྒྱལ་པོའི་བུ་སྙིང་རྗེ་ཅན་ཞེས་བྱ་བ་སེམས་ཅན་ཐམས་ཅད་ལ་ཕན་པར་འདོད་པ། བདེ་བར་འདོད་པ་གྲུབ་པ་དང་བདེ་བར་འདོད་པ། ཐབས་མཁས་པ་དང་ལྡན་པ་ཞིག་བྱུང་ངོ་། །</s>
  </p>
  <p id="1317">
    <s id="1317:1">དེ་འདི་སྙམ་དུ་སེམས་ཏེ་</s>
    <s id="1317:2">སེམས་ཅན་འདི་དག་གང་གིས་ན་ཁ་དོག་སྣ་ཚོགས་ཉིད་དུ་<ref folio="F.162.a"/>སྣང་། </s>
  </p>
  <p id="1318">
    <s id="1318:1">དབྱིབས་སྣ་ཚོགས་ཉིད་དང་། སྐད་སྣ་ཚོགས་ཉིད་དུ་སྣང་། </s>
  </p>
  <p id="1319">
    <s id="1319:1">དགེ་བ་སྣ་ཚོགས་ཉིད་དུ་སྣང་། </s>
  </p>
  <p id="1320">
    <s id="1320:1">རིགས་སྣ་ཚོགས་ཉིད་དུ་སྣང་། </s>
  </p>
  <p id="1321">
    <s id="1321:1">རུས་སྣ་ཚོགས་ཉིད་དུ་སྣང་། </s>
  </p>
  <p id="1322">
    <s id="1322:1">མིང་སྣ་ཚོགས་ཉིད་དུ་སྣང་བའི་རྒྱུ་ནི་གང་ཡིན་རྐྱེན་ནི་གང་ཡིན་སྙམ་མོ། །</s>
  </p>
  <p id="1323">
    <s id="1323:1">དེ་འདི་སྙམ་དུ་སེམས་ཏེ། </s>
  </p>
  <p id="1324">
    <s id="1324:1">ད་ལྟར་བྱུང་བ་ལ་ཤེས་པ་མེད་པས་ནི་མི་ནུས་ཏེ། </s>
  </p>
  <p id="1325">
    <s id="1325:1">འཇིག་རྟེན་ན་དགེ་སྦྱོང་དང་། </s>
    <s id="1325:2">བྲམ་ཟེ་གང་བདག་གི་དོན་དེ་ལུང་སྟོན་པ་སུ་ཡོད་སྙམ་ནས། </s>
  </p>
  <p id="1326">
    <s id="1326:1">དེ་ཤེས་པ་དེ་བཙལ་བའི་དོན་དུ་ཕྱོགས་བཅུར་མི་བཀྱེ་སྟེ་ཁྱོད་སོང་ལ་ཤེས་པར་གྱིས་ཤིག །</s>
    <s id="1326:2">འཇིག་རྟེན་ན་དགེ་སྦྱོང་ངམ་བྲམ་ཟེའམ། སློབ་དཔོན་ནམ། སློབ་དཔོན་གྱི་བུ་གང་དོན་འདི་ཁྲོལ་བ་དང་། གང་བདག་གི་ཐེ་ཚོམ་སེལ་བ་སུ་ཡོད། </s>
  </p>
  <p id="1327">
    <s id="1327:1">དེ་ནས་གཞོན་ནུ་དེའི་ཕར་གྱུར་པ་རྒྱལ་པོ་ཤིན་ཏུ་གནས་པ་ཞེས་བྱ་བ་དེས་བུ་དེ་ལ་སྨྲས་པ། </s>
    <s id="1327:2">གཞོན་ནུ་བསམ་གྱིས་མི་ཁྱབ་པ་ལ་སེམས། </s>
    <s id="1327:3">བཅོལ་གྱིས་མི་ཁྱབ་པ་ལ་འཆོལ་ཏེ། </s>
  </p>
  <p id="1328">
    <s id="1328:1">གཞོན་ནུ་ཁྱོད་བསམ་པ་འདིས་བདག་ཉིད་ཉོན་མོངས་པར་འགྱུར་རྒྱལ་པོ་ཡང་འཁྲུགས་པར་འགྱུར། </s>
  </p>
  <p id="1329">
    <s id="1329:1">བསམ་གྱིས་མི་ཁྱབ་པ་འདི་མཐར་ཡང་མི་ཕྱིན་ནོ། །</s>
  </p>
  <p id="1330">
    <s id="1330:1">གཞོན་ནུ་དེ་ཅིའི་ཕྱིར་ཞེ་ན། </s>
  </p>
  <p id="1331">
    <s id="1331:1">དྲི་བ་འདི་དག་གི་ལན་ལྡོན་པ་མེད་དོ། །</s>
  </p>
  <p id="1332">
    <s id="1332:1">གཞོན་ནུ་རྒྱལ་སྲིད་ལ་དགའ་བར་བྱོས། </s>
  </p>
  <p id="1333">
    <s id="1333:1">འཇིག་རྟེན་ཐམས་ཅད་ཀྱིས་མངོན་པར་འདོད་པའི་དབང་ཕྱུག་ལ་དགའ་བར་བྱོས། </s>
  </p>
  <p id="1334">
    <s id="1334:1">གཞོན་ནུ་དོན་བཏང་སྟེ་དོན་མེད་པ་སེམས་པ་ནི་ཉོན་མོངས་ཤིང་ངལ་བའི་སྐལ་བར་འགྱུར་རོ། །</s>
  </p>
  <p id="1335">
    <s id="1335:1">དེ་སྐད་ཅེས་སྨྲས་པ་དང་། གཞོན་ནུ་སྙིང་རྗེ་ཅན་གྱིས་རྒྱལ་པོ་ཤིན་ཏུ་གནས་པ་ལ་འདི་སྐད་ཅེས་སྨྲས་སོ། །</s>
  </p>
  <p id="1336">
    <s id="1336:1">རྒྱལ་པོ་ཆེན་པོ་མུན་པ་མི་སྣང་བ་ལ་མི་སྣང་བ་མ་མཛད་ཅིག ། </s>
  </p>
  <p id="1337">
    <s id="1337:1">ཁྱོད་ཀྱི་ཡུལ་ན་དགའ་བ་ནི་མདོག་ཕུན་སུམ་ཚོགས་པ་དང་། མདོག་ངན་པ་དང་། ཡན་ལག་ཐམས་ཅད་ཡོངས་སུ་རྫོགས་པ་དང་། གཟུགས་བཟང་བ་དང་། གཟུགས་ངན་པ་དང་། རིགས་ཕུན་སུམ་ཚོགས་པ་དང་། རིགས་ངན་པ་དང་། ནོར་ཕུན་སུམ་ཚོགས་པ་དང་། དབུལ་བ་དང་། གླེན་པ་དང་། མཛངས་པ་དང་། དེ་བཞིན་དུ་བཟོ་རྣམ་པ་དུ་མ་ངག་ཁོད་དུ་ཆུད་པ་དང་། བཟོ་དག་མཆིས་ཤིང་བཟོ་དག་སློབ་པ་དང་། དབུལ་བ་དག་མཆིས་ཤིང་འབད་ན་</s>
  </p>
  <p id="1338">
    <s id="1338:1">ལོངས་སྤྱོད་རྙེད་པ་དང་། ནད་པ་མཆིས་ཤིང་བགྱི་བ་དག་གིས་ནད་ལས་ལྡང་བ་དག་མཆིས་ཏེ</s>
  </p>
  <p id="1339">
    <s id="1339:1">རྒྱལ་པོ་ཆེན་པོ་དེ་རྣམ་གྲངས་འདིས་ན་འདི་ལྟར་རིག་<ref folio="F.162.b"/>པར་བགྱི་སྟེ། </s>
  </p>
  <p id="1340">
    <s id="1340:1">ཆོས་དེ་དག་གི་རྒྱུ་ནི་མཆིས་ན་དེ་བདག་གིས་མི་འཚལ་ཏེ། </s>
  </p>
  <p id="1341">
    <s id="1341:1">རྒྱལ་པོ་ཆེན་པོ་གང་བདག་མི་འཚལ་བ་དེ་མ་མཆིས་པ་ནི་མ་ལགས་ཏེ། </s>
  </p>
  <p id="1342">
    <s id="1342:1">བདག་བཟོ་མང་པོ་མ་འཚལ་ཅིང་། གང་ཤེས་པ་དེ་བཟོ་གཞན་དག་མཆིས་པས་ཀྱང་མི་འཚལ་ལོ། །</s>
  </p>
  <p id="1343">
    <s id="1343:1">རྒྱལ་པོ་ཆེན་པོ་ཤེས་པ་དེ་ནི་མཆིས་ཏེ། </s>
  </p>
  <p id="1344">
    <s id="1344:1">བདག་གིས་ཀྱང་ཤེས་པ་དེ་མ་འཚལ་ཏོ། །</s>
  </p>
  <p id="1345">
    <s id="1345:1">དེ་ལྟ་བས་ན་དགེ་སྦྱོང་དང་བྲམ་ཟེ་མཛངས་ཤིང་ཀུན་གྱིས་བཀུར་བ་ཤེས་རབ་དང་བཅས་པ་ཀུན་གྱིས་བཀུར་བ་དེ་ལ་ཡོངས་སུ་ཞུ་བར་བགྱིའོ། །</s>
  </p>
  <p id="1346">
    <s id="1346:1">དེ་སྐད་ཅེས་སྨྲས་པ་དང་རྒྱལ་པོ་ཤིན་ཏུ་གནས་པས་གཞོན་ནུ་སྙིང་རྗེ་ཅན་དེ་ལ་འདི་སྐད་ཅེས་སྨྲས་སོ། །</s>
  </p>
  <p id="1347">
    <s id="1347:1">གཞོན་ནུ་དེའི་ཕྱིར་མཛངས་པ་ཀུན་གྱིས་བཀུར་བ། ཤེས་རབ་དང་བཅས་པ་ཀུན་གྱིས་བཀུར་བ། དགེ་སྦྱོང་དང་བྲམ་ཟེ་དེ་ལ་ཡང་ཡོངས་སུ་ཞུས་ཤིག །</s>
    <s id="1347:2">དེའི་ཚེ་དེ་བཞིན་གཤེགས་པ་སྐར་འོད་ཅེས་བྱ་བ་ནས། </s>
  </p>
  <p id="1348">
    <s id="1348:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="1349">
    <s id="1349:1">གཞོན་ནུ་སྙིང་རྗེ་ཅན་གྱི་བར་སྣང་ལས་དེ་བཞིན་གཤེགས་པ་སྐར་འོད་ཅེས་བྱ་བ་འཇིག་རྟེན་དུ་བྱུང་བ་བཞུགས་ཏེ། </s>
  </p>
  <p id="1350">
    <s id="1350:1">དེ་ཞུ་བ་འདི་དག་གི་དོན་ལུང་སྟོན་པར་འགྱུར་རོ་ཞེས་སྒྲ་ཐོས་སོ། །</s>
  </p>
  <p id="1351">
    <s id="1351:1">དེ་ནས་གཞོན་ནུ་སྙིང་རྗེ་ཅན་དེའི་མཚན་མོ་འདས་ནས་རྒྱལ་པོ་ཤིན་ཏུ་གནས་པ་ག་ལ་བ་དེར་སོང་སྟེ་ཕྱིན་ནས་རྒྱལ་པོ་ཤིན་ཏུ་གནས་པ་ལ་འདི་སྐད་ཅེས་སྨྲས་སོ། །</s>
  </p>
  <p id="1352">
    <s id="1352:1">རྒྱལ་པོ་ཆེན་པོ་གང་མཁྱེན་པར་མཛོད་ཅིག །</s>
  </p>
  <p id="1353">
    <s id="1353:1">རྒྱལ་པོ་ཆེན་པོ་བདག་མཚན་མོ་འདི་ལ་མཆིས། །</s>
  </p>
  <p id="1354">
    <s id="1354:1">ཉལ་བ་ན་བར་སྣང་ལས་དེ་བཞིན་གཤེགས་པ་སྐར་འོད་ཅེས་བྱ་བ་འཇིག་རྟེན་དུ་བྱུང་བ་བཞུགས་ཏེ། </s>
  </p>
  <p id="1355">
    <s id="1355:1">དེ་ཞུ་བ་འདི་དག་གི་དོན་དུ་ལུང་སྟོན་པར་འགྱུར་རོ་ཞེས་སྒྲ་ཐོས་ལགས་སོ། །</s>
    <s id="1355:2">དེ་སྐད་ཅེས་སྨྲས་པ་དང་། རྒྱལ་པོ་ཤིན་ཏུ་གནས་པས་གཞོན་ནུ་སྙིང་རྗེ་ཅན་དེ་ལ་འདི་སྐད་ཅེས་སྨྲས་སོ། །</s>
  </p>
  <p id="1356">
    <s id="1356:1">གཞོན་ནུ་དེ་བཞིན་གཤེགས་པ་སྐར་འོད་དེ་ཕྱོགས་གང་ན་བཞུགས། </s>
  </p>
  <p id="1357">
    <s id="1357:1">དེ་ནས་དེ་བཞིན་གཤེགས་པ་སྐར་འོད་ཀྱིས་རྒྱལ་པོ་ཤིན་ཏུ་གནས་པ་དེའི་སེམས་ཀྱི་བསམ་པ་དང་། ཡོངས་སུ་རྟོག་པ་མཁྱེན་ནས། </s>
  </p>
  <p id="1358">
    <s id="1358:1">ཇི་ལྟ་བུའི་རྫུ་འཕྲུལ་མངོན་པར་འདུ་མཛད་པ་མངོན་པར་འདུ་མཛད་དེ། </s>
  </p>
  <p id="1359">
    <s id="1359:1">དེ་ལྟ་བུའི་རྫུ་འཕྲུལ་མངོན་པར་འདུ་མཛད་པ་མངོན་པར་འདུ་མཛད་པས་ཐམས་ཅད་དང་ལྡན་པ་ཤར་ཕྱོགས་སྣང་བར་མཛད་དོ། །</s>
  </p>
  <p id="1360">
    <s id="1360:1">གཞོན་ནུ་སྙིང་རྗེ་ཅན་དང་རྒྱལ་པོ་ཤིན་ཏུ་གནས་པས་བཅོམ་ལྡན་འདས་དེ་བཞིན་གཤེགས་<ref folio="F.163.a"/>པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྐར་འོད་དེ་མཐོང་སྟེ། </s>
  </p>
  <p id="1361">
    <s id="1361:1">འོད་ཀྱིས་སངས་རྒྱས་ཀྱི་ཞིང་ཐམས་ཅད་དང་ལྡན་པ་སྣང་བར་མཛད་པ་ཡང་མཐོང་ནས། </s>
  </p>
  <p id="1362">
    <s id="1362:1">བཅོམ་ལྡན་འདས་དེ་བཞིན་གཤེགས་པ་སྐར་འོད་ལ་སེམས་དད་པར་གྱུར་ཏོ། །</s>
  </p>
  <p id="1363">
    <s id="1363:1">དེ་སེམས་དད་ནས་གཞོན་ནུ་སྙིང་རྗེ་ཅན་དང་། སྲོག་ཆགས་ཁྲི་ཕྲག་དྲུག་ཅུ་དང་ལྷན་ཅིག་ཏུ་དེ་བཞིན་གཤེགས་པ་སྐར་འོད་དེ་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="1364">
    <s id="1364:1">དེ་བཞིན་གཤེགས་པ་སྐར་འོད་དེའི་སྤྱན་སྔར་ཞེས་ཆེ་བ་རབ་ཏུ་བྱས་ནས་ཕྱོགས་གཅིག་ཏུ་འདུག་གོ། །</s>
  </p>
  <p id="1365">
    <s id="1365:1">ཕྱོགས་གཅིག་ཏུ་འདུག་ནས། </s>
  </p>
  <p id="1366">
    <s id="1366:1">གཞོན་ནུ་སྙིང་རྗེ་ཅན་གྱིས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="1366:2">སྟོན་པ་དཔེ་མེད་སེམས་ཅན་རྣམས་ཀྱི་མགོན། །གསོ་བའི་དཔྱད་ལ་མཁས་ལ་ཞུ་བགྱི་བ། །ཇི་ལྟར་སེམས་ཅན་སྣ་ཚོགས་དག་གི་ཁམས། །མཚན་ཉིད་མི་འདྲར་གྱུར་པ་འདྲེན་པས་གསུངས། །</s>
  </p>
  <p id="1367">
    <s id="1367:1">མདོག་དང་དབྱིབས་དང་རིགས་ནི་ཕུན་སུམ་ཚོགས། །སྐྱེ་དང་རུས་དང་སྒྲ་ཡང་ཕུན་སུམ་ཚོགས། །མིང་ཡང་གང་གིས་སྣ་ཚོགས་ཐ་དད་པའི། །ཁྱད་པར་ཐུབ་པ་ཆེན་པོ་འདྲེན་པས་གསུངས། །</s>
  </p>
  <p id="1368">
    <s id="1368:1">མདོག་དང་དབྱིབས་དང་རིགས་ནི་ཕུན་སུམ་ཚོགས། །སྐྱེ་དང་རུས་དང་སྒྲ་ཡང་ཕུན་ཚོགས་དག །</s>
  </p>
  <p id="1369">
    <s id="1369:1">ཐམས་ཅད་མཁྱེན་པའི་མཁྱེན་ལས་ཐམས་ཅད་འབྱུང་། །</s>
  </p>
  <p id="1370">
    <s id="1370:1">གང་དག་ཡོན་ཏན་གཞན་ནི་ངས་མ་བསྟན། །</s>
  </p>
  <p id="1371">
    <s id="1371:1">ཐམས་ཅད་མཁྱེན་པའི་ཐུགས་ལས་ཀུན་འབྱུང་སྟེ། །</s>
  </p>
  <p id="1372">
    <s id="1372:1">ཇི་ལྟར་བྱང་ཆུབ་བྱེད་པའི་སེམས་སྐྱེས་ཤིང་། །བྱང་ཆུབ་སེམས་དཔས་སྟོབས་ཀུན་ཐོབ་པར་འགྱུར། །</s>
  </p>
  <p id="1373">
    <s id="1373:1">དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྐར་འོད་ཀྱིས་གཞོན་ནུ་སྙིང་རྗེ་ཅན་གྱི་བསམ་པ་ཐུགས་སུ་ཆུད་ནས་འཛུམ་པ་མཛད་དོ། །</s>
  </p>
  <p id="1374">
    <s id="1374:1">དེ་ནས་གཞོན་ནུ་སྙིང་རྗེ་ཅན་གྱིས་འཛུམ་པ་མཛད་པར་རིག་ནས་སངས་རྒྱས་སུ་གྱུར་ཅིག་ཅེས་སྨོན་ལམ་ལེགས་པར་བཏབ་ནས། </s>
  </p>
  <p id="1375">
    <s id="1375:1">དེ་བཞིན་གཤེགས་པ་དེ་ལ་ཚིགས་སུ་བཅད་པས་ཞུ་བ་ཞུས་པ། </s>
    <s id="1375:2">འཇིག་རྟེན་ཕན་མཛད་འཛུམ་པ་གང་། །མགོན་པོ་བདག་ལ་དེ་ལུང་སྟོན། །</s>
  </p>
  <p id="1376">
    <s id="1376:1">འགྲོ་བ་གང་དག་ཐོས་ནས་དག །</s>
  </p>
  <p id="1377">
    <s id="1377:1">མཚུངས་མེད་རང་བྱུང་དག་ཏུ་འགྱུར། །</s>
  </p>
  <p id="1378">
    <s id="1378:1">རྐང་གཉིས་དབང་པོ་ཁྱོད་འཁོར་འདི། །མི་ཡི་སེང་གེའི་ལྷ་ལ་བལྟ། །</s>
  </p>
  <p id="1379">
    <s id="1379:1">རྒྱལ་བའི་ལུང་སྟོན་ནོད་པ་ལགས། །མི་མཆོག་གསུངས་<ref folio="F.163.b"/>ཤིག་ཐེ་ཚོམ་སོལ། །</s>
  </p>
  <p id="1380">
    <s id="1380:1">དེ་ནས་དེ་བཞིན་གཤེགས་པ་སྐར་འོད་ཀྱིས་རྒྱལ་པོ་ཤིན་ཏུ་གནས་པ་དེ་དང་། སྲོག་ཆགས་ཁྲི་ཕྲག་དྲུག་ཅུ་པོ་དེ་དག་དང་ལྷན་ཅིག་ཏུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ཏོ། །</s>
  </p>
  <p id="1381">
    <s id="1381:1">མཽད་གལ་གྱི་བུ་ཁྱོད་དེའི་ཚེ་དེའི་དུས་ན་གཞོན་ནུ་སྙིང་རྗེ་ཅན་ཞེས་བྱ་བར་གྱུར་པ་དེ་གཞན་ཡིན་པར་ཐེ་ཙོམ་འམ། ཡིད་གཉིས་ཟ་ན་</s>
  </p>
  <p id="1382">
    <s id="1382:1">ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="1383">
    <s id="1383:1">ང་དེའི་ཚེ་དེའི་དུས་ན་རྒྱལ་བུ་གཞོན་ནུ་སྙིང་རྗེ་ཅན་ཞེས་བྱ་བར་གྱུར་ཏོ། །</s>
  </p>
  <p id="1384">
    <s id="1384:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་བསྟན་བཅོས་ཐམས་ཅད་ལ་མཁས་པར་བྱའོ། །</s>
  </p>
  <p id="1385">
    <s id="1385:1">མཽད་གལ་གྱི་བུ་བྱང་ཆུབ་སེམས་དཔའ་བསྟན་བཅོས་ཐམས་ཅད་ལ་མཁས་པ་ནི་ཐམས་ཅད་མཁྱེན་པ་ཉིད་ལ་ཞུགས་པར་འགྱུར་རོ། །</s>
  </p>
  <p id="1386">
    <s id="1386:1">མཽད་གལ་གྱི་བུ་དེ་ཅིའི་ཕྱིར་ཞེ་ན། </s>
  </p>
  <p id="1387">
    <s id="1387:1">ཐམས་ཅད་མཁྱེན་པའི་ཡེ་ཤེས་ཀྱི་རྩོམ་པ་འདི་ནི་འདི་ལྟ་སྟེ། </s>
  </p>
  <p id="1388">
    <s id="1388:1">བསྟན་བཅོས་ཐམས་ཅད་ལ་མཁས་པའོ། །</s>
  </p>
  <p id="1389">
    <s id="1389:1">མཽད་གལ་གྱི་བུ་བྱང་ཆུབ་སེམས་དཔའ་བསྟན་བཅོས་ཐམས་ཅད་ལ་མཁས་པ་ནི་བསྟན་བཅོས་བྱེད་པ་ཐམས་ཅད་ཀྱི་ངོ་བོ་ཉིད་ཀྱི་རྗེས་སུ་འགྲོ་བར་འགྱུར་ཏེ། །</s>
  </p>
  <p id="1390">
    <s id="1390:1">ངོ་བོ་ཉིད་འདིས་བསྟན་བཅོས་དེ་སྟོན་ཏོ་</s>
    <s id="1390:2">དེ་ལ་དེ་བཞིན་གཤེགས་པ་ཁམས་དུ་མ་མཁྱེན་པ་འགོག་པར་འགྱུར་བའི་ལམ་མཁྱེན་པ་ནི་ཐམས་ཅད་མཁྱེན་པ་ཉིད་དུ་རིག་པར་བྱ་སྟེ། </s>
  </p>
  <p id="1391">
    <s id="1391:1">དེ་ཅིའི་ཕྱིར་ཞེ་ན། </s>
    <s id="1391:2">ལས་ལས་ཉོན་མོངས་པ་རྗེས་སུ་དཔག་སྟེ། </s>
  </p>
  <p id="1392">
    <s id="1392:1">ཉོན་མོངས་པ་འདིས་ལས་འདི་མངོན་པར་འདུས་བྱས། </s>
    <s id="1392:2">ཉོན་མོངས་པ་ལས་སེམས་རྗེས་སུ་དཔག་སྟེ། </s>
  </p>
  <p id="1393">
    <s id="1393:1">ཉོན་མོངས་པ་རབ་ཏུ་སྤྱོད་པས་ཆགས་པའམ། སྡང་བའམ་རྨོངས་པའི་སེམས་རྗེས་སུ་དཔག་གོ། །</s>
  </p>
  <p id="1394">
    <s id="1394:1">སེམས་ལས་གང་ཟག་འབྱུང་བར་རྗེས་སུ་དཔག་སྟེ། </s>
  </p>
  <p id="1395">
    <s id="1395:1">དེ་བཞིན་གཤེགས་པས་སེམས་ཅན་དེ་དག་གི་འགྲོ་བ་འདོགས་པར་མཛད་དོ། །</s>
  </p>
  <p id="1396">
    <s id="1396:1">གང་ཟག་འདིས་ལས་འདི་མངོན་པར་འདུས་བྱས་པས། དེ་སེམས་ཅན་དམྱལ་བར་འགྲོའོ། །</s>
  </p>
  <p id="1397">
    <s id="1397:1">གང་ཟག་འདིས་ལས་འདི་མངོན་པར་འདུས་བྱས་པས། དེ་དུད་འགྲོའི་སྐྱེ་གནས་སུ་འགྲོའོ། །</s>
  </p>
  <p id="1398">
    <s id="1398:1">གང་ཟག་འདིས་ལས་འདི་མངོན་པར་འདུས་བྱས་པས། དེ་གཤིན་རྗེའི་འཇིག་རྟེན་དུ་འགྲོའོ། །</s>
  </p>
  <p id="1399">
    <s id="1399:1">གང་ཟག་འདིས་ལས་འདི་མངོན་པར་འདུས་བྱས་པས་དེ་ལྷ་མ་ཡིན་གྱི་རིས་སུ་འགྲོའོ། །</s>
  </p>
  <p id="1400">
    <s id="1400:1">གང་ཟག་འདིས་ལས་འདི་མངོན་པར་འདུས་བྱས་པས་དེ་མིར་འགྲོའོ། །</s>
  </p>
  <p id="1401">
    <s id="1401:1">གང་ཟག་འདིས་ལས་འདི་མངོན་པར་འདུས་བྱས་པས་དེ་མཐོ་རིས་སུ་འགྲོའོ། །</s>
  </p>
  <p id="1402">
    <s id="1402:1">གང་ཟག་<ref folio="F.164.a"/>འདིས་ལས་འདི་མངོན་པར་འདུས་བྱས་པས་དེ་མྱ་ངན་ལས་འདས་པར་འགྲོའོ། །</s>
  </p>
  <p id="1403">
    <s id="1403:1">འདི་ལྟ་སྟེ་དཔེར་ན་རི་མོ་མཁན་ནམ། རི་མོ་མཁན་གྱི་སློབ་མ་མཁས་པ་ཞིག་གིས་ཤིང་ལེབ་སྦྱངས་པའམ། རྩིག་པ་ལེགས་པར་བྱི་དོར་བྱས་པ་ལ་ཚོན་སྦྱར་ལེགས་པས་གཟུགས་གང་དང་གང་བྲི་བར་འདོད་པ་དེ་དང་། དེ་ཉིད་མངོན་པར་འགྲུབ་པར་བྱེད་དོ། །</s>
  </p>
  <p id="1404">
    <s id="1404:1">དེ་དེ་ལས་རྗེས་སུ་དཔགས་ན་རི་མོ་མཁན་དེ་མཁས་པ་ཞེས་བྱའོ། །</s>
  </p>
  <p id="1405">
    <s id="1405:1">མཽད་གལ་གྱི་བུ་དེ་བཞིན་དུ་ལས་ལས་ཉོན་མོངས་པ་རྗེས་སུ་དཔག་སྟེ། </s>
  </p>
  <p id="1406">
    <s id="1406:1">ཚུལ་དེ་ལྟ་བུས་ཉོན་མོངས་པས་ལས་འདི་མངོན་པར་འདུས་བྱས་ཏེ། </s>
  </p>
  <p id="1407">
    <s id="1407:1">གལ་ཏེ་འདོད་ཆགས་ལས་སྐྱེས་པའམ། གལ་ཏེ་ཞེ་སྡང་ལས་སྐྱེས་པའམ། གལ་ཏེ་གཏི་མུག་ལས་སྐྱེས་པའམ། གལ་ཏེ་འདོད་ཆགས་དང་ཞེ་སྡང་ལས་སྐྱེས་པའམ། གལ་ཏེ་འདོད་ཆགས་དང་གཏི་མུག་ལས་སྐྱེས་པའམ། གལ་ཏེ་ཞེ་སྡང་དང་འདོད་ཆགས་ལས་སྐྱེས་པའམ། གལ་ཏེ་ཞེ་སྡང་དང་གཏི་མུག་ལས་སྐྱེས་པའམ། གལ་ཏེ་གཏི་མུག་དང་འདོད་ཆགས་ལས་སྐྱེས་པའམ། གལ་ཏེ་གཏི་མུག་དང་ཞེ་སྡང་ལས་སྐྱེས་པ་ཞེས་ལས་ལས་ཉོན་མོངས་པ་རྗེས་སུ་དཔག་ཅིང་། ཉོན་མོངས་པ་ལས་གང་ཟག་རྗེས་སུ་དཔག་གོ། །</s>
  </p>
  <p id="1408">
    <s id="1408:1">དེ་ལ་ལས་མངོན་པར་འདུ་བྱེད་པས་གང་ཟག་རིག་པར་བྱ་སྟེ། </s>
  </p>
  <p id="1409">
    <s id="1409:1">གང་ཟག་འདི་ནི་སེམས་ཅན་དམྱལ་བ་པ། གང་ཟག་འདི་ནི་སེམས་ཅན་དམྱལ་བར་ཡང་དག་པར་གནས་པ་ཡིན། </s>
  </p>
  <p id="1410">
    <s id="1410:1">གང་ཟག་འདི་ནི་དུད་འགྲོའི་སྐྱེ་གནས་པ། གང་ཟག་འདི་ནི་དུད་འགྲོའི་སྐྱེ་གནས་སུ་ཡང་དག་པར་གནས་པ་ཡིན། </s>
  </p>
  <p id="1411">
    <s id="1411:1">གང་ཟག་འདི་ནི་གཤིན་རྗེའི་འཇིག་རྟེན་པ། གང་ཟག་འདི་ནི་གཤིན་རྗེའི་འཇིག་རྟེན་དུ་ཡང་དག་པར་གནས་པ་ཡིན། </s>
  </p>
  <p id="1412">
    <s id="1412:1">གང་ཟག་འདི་ནི་ལྷ་མ་ཡིན་པ། གང་ཟག་འདི་ནི་ལྷ་མ་ཡིན་གྱི་འཇིག་རྟེན་དུ་ཡང་དག་པར་གནས་པ་ཡིན། </s>
  </p>
  <p id="1413">
    <s id="1413:1">གང་ཟག་འདི་ནི་མི། གང་ཟག་འདི་ནི་མིའི་འཇིག་རྟེན་དུ་ཡང་དག་པར་གནས་པ་ཡིན། </s>
  </p>
  <p id="1414">
    <s id="1414:1">གང་ཟག་འདི་ནི་ལྷ། གང་ཟག་འདི་ནི་ལྷའི་འཇིག་རྟེན་དུ་ཡང་དག་པར་གནས་པ་ཡིན། </s>
  </p>
  <p id="1415">
    <s id="1415:1">གང་ཟག་འདི་ནི་ཡོངས་སུ་མྱ་ངན་ལས་འདས་པ། གང་ཟག་འདི་ནི་ཡོངས་སུ་མྱ་ངན་ལས་འདའ་བར་ཡང་དག་པར་གནས་པ་ཡིན་ནོ། །</s>
  </p>
  <p id="1416">
    <s id="1416:1">ཞེས་ལས་ལས་ཉོན་མོངས་པ་རྗེས་སུ་དཔག །</s>
  </p>
  <p id="1417">
    <s id="1417:1">ཉོན་མོངས་པ་ལས་གང་<ref folio="F.164.b"/>ཟག་རྗེས་སུ་དཔག་གང་ཟག་ལས་འགྲོ་བ་རྗེས་སུ་དཔག །</s>
  </p>
  <p id="1418">
    <s id="1418:1">འགྲོ་བ་ལས་རྣམ་པར་སྨིན་པ་རྗེས་སུ་དཔག །</s>
  </p>
  <p id="1419">
    <s id="1419:1">རྣམ་པར་སྨིན་པ་ལས་འཁོར་བ་རྗེས་སུ་དཔག །</s>
  </p>
  <p id="1420">
    <s id="1420:1">འཁོར་བ་ལས་འཁོར་བའི་སྡུག་བསྔལ་རྗེས་སུ་དཔག །</s>
  </p>
  <p id="1421">
    <s id="1421:1">འཁོར་བའི་སྡུག་བསྔལ་ལས་ལས་དང་ཉོན་མོངས་པ་རྗེས་སུ་དཔག །</s>
  </p>
  <p id="1422">
    <s id="1422:1">སྡུག་བསྔལ་དང་ཀུན་ནས་ཉོན་མོངས་པ་དེ་ཟད་ན་ངེས་པར་འབྱུང་སྟེ། </s>
  </p>
  <p id="1423">
    <s id="1423:1">ཉོན་མོངས་པ་ཟད་པས་ལས་ཟད། </s>
  </p>
  <p id="1424">
    <s id="1424:1">ལས་ཟད་པས་མངོན་པར་མི་འགྲུབ་སྟེ། </s>
  </p>
  <p id="1425">
    <s id="1425:1">གང་མངོན་པར་མ་གྲུབ་ན་དེ་མྱ་ངན་ལས་འདས་པ་ཡིན་ནོ། །</s>
  </p>
  <p id="1426">
    <s id="1426:1">དེ་གང་གིས་མྱ་ངན་ལས་འདས་པ་ཡིན་ཞེ་ན། </s>
  </p>
  <p id="1427">
    <s id="1427:1">སྡུག་བསྔལ་འདིའི་མྱ་ངན་ལས་འདས་པ་ཡིན་ཏེ་འདི་ལྟ་སྟེ་དཔེར་ན་ཤིང་བསྡུས་པ་ལས་མེ་འབར་རོ། །</s>
  </p>
  <p id="1428">
    <s id="1428:1">ཤིང་ཟད་ན་མེ་འཆི་སྟེ་འདིར་གཞན་གང་ཡང་མེ་མ་ཡིན་གྱི་ཤིང་གང་ཟད་ན་འཆིའོ། །</s>
  </p>
  <p id="1429">
    <s id="1429:1">དེ་བཞིན་དུ་ལས་དང་ཉོན་མོངས་པ་ཟད་ན་</s>
  </p>
  <p id="1430">
    <s id="1430:1">མྱ་ངན་ལས་འདའ་སྟེ་</s>
  </p>
  <p id="1431">
    <s id="1431:1">འདིར་གཞན་གང་ཡང་སྡུག་བསྔལ་མ་ཡིན་གྱི་གང་དེའི་མྱ་ངན་ལས་འདའ་བ་ནི་ལས་དང་ཉོན་མོངས་པ་ཟད་པ་ལས་མྱ་ངན་ལས་འདའོ། །</s>
  </p>
  <p id="1432">
    <s id="1432:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན་དེ་བཞིན་གཤེགས་པ་འཇིག་རྟེན་གསུམ་གྱི་བླ་མ་ཞེས་བྱ་བ་ནས། </s>
  </p>
  <p id="1433">
    <s id="1433:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་སྟེ། </s>
  </p>
  <p id="1434">
    <s id="1434:1">དེ་བཞིན་གཤེགས་པ་འཇིག་རྟེན་གསུམ་གྱི་བླ་མ་དེའི་སངས་རྒྱས་ཀྱི་ཞིང་དེར་བྲམ་ཟེ་ཟླ་བའི་སྨིན་མ་ཞེས་བྱ་བ་ཤིང་སཱ་ལ་ཆེན་པོ་ལྟ་བུ་ཞིག་བྱུང་སྟེ། </s>
  </p>
  <p id="1435">
    <s id="1435:1">འདོན་པ་སྔགས་འཛིན་པ། རིག་པ་གསུམ་གྱི་ཕ་རོལ་ཏུ་ཕྱིན་པ་སྒྲ་ངེས་པར་སྦྱོར་བ་དང་། ཤེས་གསལ་དང་ལྔ་པ་སྟེ། </s>
  </p>
  <p id="1436">
    <s id="1436:1">སྔོན་བྱུང་བ་དང་བཅས་པ་དང་། ཚིག་གིས་ལུང་སྟོན་པ་དང་། འཇིག་རྟེན་རྒྱང་འཕེན་པ་དང་། མཆོད་སྦྱིན་གྱི་རྒྱུད་དང་། </s>
    <s id="1436:2">སྐྱེས་བུ་ཆེན་པོའི་མཚན་ཉིད་ཀྱི་རིགས་དང་འཐུན་པར་རྗེས་སུ་སྐྱེས་པ། </s>
    <s id="1436:3">རང་གི་སློབ་དཔོན་གྱི་གསུང་རབ་རིག་པ་གསུམ་ལམ་མགུ་ནས་</s>
  </p>
  <p id="1437">
    <s id="1437:1">དགེ་བའི་ཆོས་ཚོལ་ཏེ</s>
  </p>
  <p id="1438">
    <s id="1438:1">དེ་བྲམ་ཟེ་ཀུན་གྱིས་རྗེས་སུ་ཤེས་པའི་ཕ་རོལ་ཏུ་ཕྱིན་ཅིང་། འཇིག་རྟེན་རྒྱང་འཕེན་པའི་རྒྱུད་ཀྱི་ཕ་རོལ་ཏུ་ཕྱིན་པ། གསོ་བའི་དཔྱད་ཀྱི་རྒྱུད་ཐམས་ཅད་ཀྱི་ཕ་རོལ་ཏུ་ཕྱིན་པ། མཚན་མའི་རྒྱུད་ཐམས་ཅད་ཀྱི་ཕ་རོལ་ཏུ་ཕྱིན་པ། སྒྱུ་མའི་བསྟན་བཅོས་ཐམས་ཅད་ཀྱི་ཕ་རོལ་ཏུ་ཕྱིན་པ་ལ་འདི་ལྟ་སྟེ། </s>
  </p>
  <p id="1439">
    <s id="1439:1">མིག་འཕྲུལ་དང་། ཉེ་བའི་མིག་འཕྲུལ་དང་། ཐགས་<ref folio="F.165.a"/>ཟངས་རིས་ཀྱི་འཕྲུལ་དང་། རབ་བཅོམ་གྱི་འཕྲུལ་དང་། རུས་པའི་འཕྲུལ་དང་། བདེ་མཆོག་གི་འཕྲུལ་དང་། གཞོན་ནུ་རྩེ་བ་དང་། རིག་སྔགས་འཆང་རྩེ་བ་དང་། ཕྱི་རོལ་གྱི་ཚོགས་ཀྱི་རྫུ་འཕྲུལ་གྱི་རྩེ་བ་དང་། དེ་ལས་གཞན་པའི་རྩེ་བའི་བསྟན་བཅོས་དཔག་ཏུ་མེད་པ་དག་ལ་འཇིགས་པ་མེད་དོ། །</s>
  </p>
  <p id="1440">
    <s id="1440:1">བྲམ་ཟེ་ཟླ་བའི་སྨིན་མ་ཤིང་སཱ་ལ་ཆེན་པོ་ལྟ་བུ་དེ་དེ་བཞིན་གཤེགས་པ་འཇིག་རྟེན་གསུམ་གྱི་བླ་མ་ཞེས་བྱ་བ་ནས། </s>
  </p>
  <p id="1441">
    <s id="1441:1">རིག་པ་དང་ཞབས་སུ་ལྡན་པ་སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་ཏུ་བྱུང་སྟེ། </s>
  </p>
  <p id="1442">
    <s id="1442:1">དེས་མི་མཁྱེན་པའམ། མ་གཟིགས་པའམ། ཐུགས་སུ་མ་ཆུད་པའམ། མངོན་སུམ་དུ་མ་མཛད་པ་ཅི་ཡང་མེད་དོ་ཞེས་ཐོས་སོ། །</s>
  </p>
  <p id="1443">
    <s id="1443:1">དེ་ལྟ་ན་བདག་གི་སྔགས་ཀྱི་ལུང་དག་ལས་གང་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་ལྡན་པའི་སྐྱེས་བུ་ཆེན་པོ་ནི་རྣམ་པ་གཉིས་སུ་འགྱུར་ཏེ། </s>
  </p>
  <p id="1444">
    <s id="1444:1">གཞན་དུ་ནི་མ་ཡིན་ནོ། །</s>
  </p>
  <p id="1445">
    <s id="1445:1">གལ་ཏེ་ཁྱིམ་ན་གནས་ན་འཁོར་ལོས་སྒྱུར་བའི་རྒྱལ་པོར་འགྱུར་ཏེ། </s>
  </p>
  <p id="1446">
    <s id="1446:1">གླིང་བཞིའི་དབང་ཕྱུག་རྣམ་པར་རྒྱལ་ཞིང་</s>
    <s id="1446:2">ཆོས་ཀྱི་རྒྱལ་པོ་ཆོས་དང་ལྡན་པ་རིན་པོ་ཆེ་སྣ་བདུན་དང་ལྡན་ཏེ། </s>
  </p>
  <p id="1447">
    <s id="1447:1">དེའི་རིན་པོ་ཆེ་སྣ་བདུན་ནི་འདི་དག་ཡིན་ནོ། །</s>
  </p>
  <p id="1448">
    <s id="1448:1">འདི་ལྟ་སྟེ་འཁོར་ལོ་རིན་པོ་ཆེ་དང་། གླང་པོ་རིན་པོ་ཆེ་དང་། རྟ་རིན་པོ་ཆེ་དང་། ནོར་བུ་རིན་པོ་ཆེ་དང་། བུད་མེད་རིན་པོ་ཆེ་དང་། ཁྱིམ་བདག་རིན་པོ་ཆེ་དང་། བློན་པོ་རིན་པོ་ཆེ་སྟེ་འདི་བདུན་ནོ། །</s>
  </p>
  <p id="1449">
    <s id="1449:1">ཡང་བུ་སྟོང་ཚང་བར་ཡོད་དེ། </s>
  </p>
  <p id="1450">
    <s id="1450:1">དཔའ་ཞིང་རྟུལ་ཕོད་པ་ཡན་ལག་མཆོག་གི་གཟུགས་དང་ལྡན་པ་ཕ་རོལ་གྱི་སྡེ་རབ་ཏུ་འཇོམ་པ་ཡིན་ཏེ། </s>
  </p>
  <p id="1451">
    <s id="1451:1">དེ་སའི་དཀྱིལ་འཁོར་འདི་ཆད་པ་མེད་པ་དང་། མཚོན་གྱིས་བདའ་བ་མེད་པར་རང་གི་ཆོས་འབའ་ཞིག་གིས་ཤིན་ཏུ་གནས་སོ། །</s>
  </p>
  <p id="1452">
    <s id="1452:1">གལ་ཏེ་སྐྲ་དང་ཁ་སྤུ་བྲེགས་གོས་ངུར་སྨྲིག་གྱོན་ཏེ་དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་ན་</s>
  </p>
  <p id="1453">
    <s id="1453:1">དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནས་སངས་རྒྱས་བཅོམ་ལྡན་འདས་ཀྱི་བར་དུ་འགྱུར་རོ། །</s>
  </p>
  <p id="1454">
    <s id="1454:1">གང་བཅོམ་ལྡན་འདས་དེ་བཞིན་གཤེགས་པ་འཇིག་རྟེན་གསུམ་གྱི་བླ་མ་དེ། </s>
  </p>
  <p id="1455">
    <s id="1455:1">གལ་ཏེ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་འདི་དང་ལྡན་ནམ་འོན་ཏེ་མི་ལྡན་པ་བདག་གིས་བརྟག་གོ། །</s>
  </p>
  <p id="1456">
    <s id="1456:1">གལ་ཏེ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་ལྡན་པར་མཐོང་ན། </s>
  </p>
  <p id="1457">
    <s id="1457:1">དེ་<ref folio="F.165.b"/>བཞིན་གཤེགས་པ་ཞེས་བྱ་བར་ཤེས་སོ་སྙམ་མོ། །</s>
  </p>
  <p id="1458">
    <s id="1458:1">དེ་ནས་བྲམ་ཟེ་ཟླ་བའི་སྨིན་མ་ཤིང་སཱ་ལ་ཆེན་པོ་ལྟ་བུ་བྲམ་ཟེ་ཤིང་སཱ་ལ་ཆེན་པོ་ལྟ་བུ་དྲུག་ཅུ་དང་ལྷན་ཅིག་ཏུ་བཅོམ་ལྡན་འདས་དེ་བཞིན་གཤེགས་པ་འཇིག་རྟེན་གསུམ་གྱི་བླ་མ་དེ་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="1459">
    <s id="1459:1">དེ་བཞིན་གཤེགས་པ་འཇིག་རྟེན་གསུམ་གྱི་བླ་མ་དང་ལྷན་ཅིག་མངོན་དུ་ཡང་དག་པར་དགའ་བའི་གཏམ་གྱི་རྣམ་པ་དག་བྱས་ནས་ཕྱོགས་གཅིག་ཏུ་འདུག་གོ། །</s>
  </p>
  <p id="1460">
    <s id="1460:1">ཕྱོགས་གཅིག་ཏུ་འདུག་ནས། </s>
  </p>
  <p id="1461">
    <s id="1461:1">བྲམ་ཟེ་ཟླ་བའི་སྨིན་མ་ཤིང་སཱ་ལ་ཆེན་པོ་ལྟ་བུས་བཅོམ་ལྡན་འདས་དེ་བཞིན་གཤེགས་པ་འཇིག་རྟེན་གསུམ་གྱི་བླ་མ་དེའི་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དག་བསམས་སོ། །</s>
  </p>
  <p id="1462">
    <s id="1462:1">བྲམ་ཟེ་ཟླ་བའི་སྨིན་མ་ཤིང་སཱ་ལ་ཆེན་པོ་ལྟ་བུས་བཅོམ་ལྡན་འདས་དེ་བཞིན་གཤེགས་པ་འཇིག་རྟེན་གསུམ་གྱི་བླ་མའི་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དག་མཐོང་སྟེ། </s>
  </p>
  <p id="1463">
    <s id="1463:1">ཟླ་བའི་སྨིན་མས་བཅོམ་ལྡན་འདས་དེ་བཞིན་གཤེགས་པ་འཇིག་རྟེན་གསུམ་གྱི་བླ་མ་དེའི་སྐུ་ལ་སྐྱེས་བུ་ཆེན་པོའི་མཚན་གཞན་གཉིས་དང་གཉིས་དག་གི་དྲན་པ་འདི་ལྟ་སྟེ། </s>
  </p>
  <p id="1464">
    <s id="1464:1">མདོམས་ཀྱི་སྦ་བ་སྦུབས་སུ་ནུབ་པ་དང་། ལྗགས་རིང་བ་ལ་སོམ་ཉི་ཟའོ། །</s>
  </p>
  <p id="1465">
    <s id="1465:1">དེ་ནས་དེ་བཞིན་གཤེགས་པ་འཇིག་རྟེན་གསུམ་གྱི་བླ་མ་དེས་བྲམ་ཟེ་ཟླ་བའི་སྨིན་མ་ཤིང་སཱ་ལ་ཆེན་པོ་ལྟ་བུའི་བསམ་པ་ཐུགས་སུ་ཆུད་ནས། </s>
  </p>
  <p id="1466">
    <s id="1466:1">ཞལ་ནས་ལྗགས་ཕྱུང་སྟེ་སྤྱན་དང་སྙན་གྱི་འགྲམ་པ་གཉིས་ལ་ལྗགས་ཀྱིས་ཀུན་ཏུ་ཉུག་པར་མཛད། </s>
  </p>
  <p id="1467">
    <s id="1467:1">ཀུན་རེག་པར་མཛད། </s>
  </p>
  <p id="1468">
    <s id="1468:1">ལྗགས་ཀྱིས་སྙན་གྱི་རྒྱུད་གཉིས་ལ་ཡོངས་སུ་ཉུག་པར་མཛད། </s>
  </p>
  <p id="1469">
    <s id="1469:1">ཀུན་ཏུ་ཉུག་པར་མཛད་དེ། </s>
  </p>
  <p id="1470">
    <s id="1470:1">མཚན་མ་ཇི་ལྟ་བུ་འབྱུང་བར་མཛད་པ་དེ་ལྟ་བུའི་མཚན་མ་འབྱུང་བར་མཛད་པས་བྲམ་ཟེ་ཟླ་བའི་སྨིན་མ་ཤིང་སཱ་ལ་ཆེན་པོ་ལྟ་བུས་བཅོམ་ལྡན་འདས་ཀྱི་སྐུ་ལ་མདོམས་ཀྱི་སྦ་བ་སྦུབས་སུ་ནུབ་པར་མཐོང་ངོ་། །</s>
  </p>
  <p id="1471">
    <s id="1471:1">དེ་དེ་བཞིན་གཤེགས་པའི་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ལ་སོམ་ཉི་མེད། </s>
  </p>
  <p id="1472">
    <s id="1472:1">ཐེ་ཚོམ་མེད་ནས་དེ་སྟན་ལས་ལངས་ཏེ། </s>
  </p>
  <p id="1473">
    <s id="1473:1">པུས་མོ་གཡས་པའི་ལྷ་ང་ས་ལ་བཙུགས་ནས་</s>
    <s id="1473:2">དེ་བཞིན་གཤེགས་པ་འཇིག་རྟེན་གསུམ་གྱི་བླ་མ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། </s>
  </p>
  <p id="1474">
    <s id="1474:1">དེ་བཞིན་གཤེགས་པ་དེའི་ཞབས་ལ་མགོ་བོས་ཕྱག་འཚལ་ཅིང་། ཁས་གཏུགས་ཏེ་ལག་པ་གཉིས་ཀྱིས་ཤིན་ཏུ་བཏེག་ནས། </s>
  </p>
  <p id="1475">
    <s id="1475:1">བཅོམ་ལྡན་འདས་བྲམ་ཟེ་ཟླ་བའི་<ref folio="F.166.a"/>སྨིན་མ་ཤིང་སཱ་ལ་ཆེན་པོ་ལྟ་བུ་ཞེས་བགྱི་བ་ལགས་སོ། །</s>
    <s id="1475:2">བཅོམ་ལྡན་འདས་བྲམ་ཟེ་ཟླ་བའི་སྨིན་མ་ཤིང་སཱ་ལ་ཆེན་པོ་ལྟ་བུ་ཞེས་བགྱི་བ་ལགས་སོ་ཞེས། བདག་གི་མིང་དང་རུས་ལན་གསུམ་གྱི་བར་དུ་གསོལ་ཏོ། །</s>
  </p>
  <p id="1476">
    <s id="1476:1">སེམས་ཀྱང་འདི་ལྟར་བསྐྱེད་དོ། །</s>
  </p>
  <p id="1477">
    <s id="1477:1">བདག་མ་འོངས་པའི་དུས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་གྱུར་ནས་</s>
  </p>
  <p id="1478">
    <s id="1478:1">མ་དུལ་བ་རྣམས་འདུལ་བ་དང་། </s>
    <s id="1478:2">མ་གྲོལ་བ་རྣམས་དགྲོལ་བ་དང་། </s>
    <s id="1478:3">མ་ཞི་བ་རྣམས་ཞི་བར་བགྱིད་པ་དང་། </s>
    <s id="1478:4">མ་རྒལ་བ་རྣམས་བསྒྲལ་བ་དང་། </s>
    <s id="1478:5">དབུགས་མ་ཕྱིན་པ་རྣམས་དབུགས་དབྱུང་བ་དང་། </s>
    <s id="1478:6">ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་བཟླ་བ་དང་། </s>
    <s id="1478:7">ལྷ་དང་བཅས་པའི་འཇིག་རྟེན་གྱི་འདྲེན་པར་གྱུར་ཅིག །</s>
  </p>
  <p id="1479">
    <s id="1479:1">དེ་ནས་དེ་བཞིན་གཤེགས་པ་འཇིག་རྟེན་གསུམ་གྱི་བླ་མ་དེས་བྲམ་ཟེ་ཟླ་བའི་སྨིན་མ་ཤིང་སཱ་ལ་ཆེན་པོ་ལྟ་བུའི་བསམ་པ་ཐུགས་སུ་ཆུད་ནས་འཛུམ་པ་མཛད་དོ། །</s>
  </p>
  <p id="1480">
    <s id="1480:1">འདི་ནི་ཆོས་ཉིད་དེ་གང་གི་ཚེ། བཅོམ་ལྡན་འདས་འཛུམ་པ་མཛད་པ་དེའི་ཚེ། འོད་ཟེར་ཁ་དོག་དུ་མ་དང་ཁ་དོག་སྣ་ཚོགས་དག་ཞལ་གྱི་སྒོ་ནས་བྱུང་སྟེ། </s>
  </p>
  <p id="1481">
    <s id="1481:1">དེ་བཞིན་གཤེགས་པ་འཇིག་རྟེན་གསུམ་གྱི་བླ་མ་དེ་ལ་ལན་གསུམ་བསྐོར་བ་བྱས་ནས་</s>
  </p>
  <p id="1482">
    <s id="1482:1">སྤྱི་གཙུག་ཏུ་ནུབ་བོ། །</s>
    <s id="1482:2">དེའི་ཚེ་དེ་བཞིན་གཤེགས་པ་དེའི་རིམ་གྲོ་པ་དགེ་སློང་ཞི་བའི་དབང་པོ་ཞེས་བྱ་བ་ཞིག་བྱུང་སྟེ</s>
  </p>
  <p id="1483">
    <s id="1483:1">དེ་སྟན་ལས་ལངས་ནས་བླ་གོས་ཕྲག་པ་གཅིག་ཏུ་གཟར་ནས། </s>
  </p>
  <p id="1484">
    <s id="1484:1">དེ་བཞིན་གཤེགས་པ་དེ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། </s>
  </p>
  <p id="1485">
    <s id="1485:1">བཅོམ་ལྡན་འདས་དེ་བཞིན་གཤེགས་པ་འཇིག་རྟེན་གསུམ་གྱི་བླ་མ་དེ་ལ་ཚིགས་སུ་བཅད་དེ་གསོལ་པ། </s>
    <s id="1485:2">འདྲེན་པ་དཔའ་ཆེན་རྒྱུ་མ་མཆིས་པར་འཛུམ་མི་མཛད། །</s>
  </p>
  <p id="1486">
    <s id="1486:1">གླང་པོ་ཆེན་པོ་འཛུམ་མཛད་རྒྱུ་ཅི་བདག་ལ་གསུངས། །</s>
  </p>
  <p id="1487">
    <s id="1487:1">འདྲེན་པ་འཇིག་རྟེན་གསལ་མཛད་འཛུམ་པའི་རྒྱུ་གསུངས་ཤིག །</s>
    <s id="1487:2">ཁྱོད་སྲས་གང་དག་ཐོས་ནས་མགུ་ཞིང་དགའ་བར་འགྱུར། །</s>
  </p>
  <p id="1488">
    <s id="1488:1">བརྩོན་འགྲུས་རྩོམ་ཞིང་སངས་རྒྱས་ཆོས་དག་འཐོབ་པར་འགྱུར། །</s>
  </p>
  <p id="1489">
    <s id="1489:1">བདུད་ཀྱང་འཇོམས་པར་འགྱུར་ཞིང་ལམ་ཆེན་སྦྱོང་བར་འགྱུར། །</s>
  </p>
  <p id="1490">
    <s id="1490:1">འདྲེན་པ་སངས་རྒྱས་ཆོས་ལ་ངེས་པར་འབྱུང་འགྱུར་ཞིང་། །</s>
    <s id="1490:2">འདྲེན་པ་སངས་རྒྱས་ཆོས་ལ་ཐེ་ཚོམ་མེད་པར་འགྱུར། །</s>
  </p>
  <p id="1491">
    <s id="1491:1">ཇི་ལྟར་སངས་རྒྱས་སྲས་ཀྱིས་འབད་པ་དོན་ཡོད་ཅིང་། །སློབ་ཚེ་འཇིགས་པ་མེད་ཅིང་ཞུམ་པ་<ref folio="F.166.b"/>མེད་པར་འགྱུར། </s>
  </p>
  <p id="1492">
    <s id="1492:1">དེ་ནས་དེ་བཞིན་གཤེགས་པ་འཇིག་རྟེན་གསུམ་གྱི་བླ་མ་དེས། </s>
  </p>
  <p id="1493">
    <s id="1493:1">རིམ་གྲོ་པ་དེ་ལ་ཚིགས་སུ་བཅད་དེ་གསུངས་པ། </s>
    <s id="1493:2">ཇི་ལྟར་སྨྲས་པ་དེ་བཞིན་རྒྱུ་མེད་འཛུམ་མི་མཛད། །</s>
  </p>
  <p id="1494">
    <s id="1494:1">སྲས་ཀྱི་བསམ་པ་མཁྱེན་ནས་འཇིག་རྟེན་དོན་གྱི་ཕྱིར། །</s>
    <s id="1494:2">སེམས་ཅན་འཇིག་རྟེན་དོན་དུ་འདྲེན་པ་འཛུམ་པ་མཛད། །</s>
  </p>
  <p id="1495">
    <s id="1495:1">བྲམ་ཟེ་ཟླ་བའི་སྨིན་མ་དཔའ་བོ་མཁས་པ་འདི། །ང་ལ་མཆོད་པ་བྱས་ཤིང་བསྟན་ལ་དད་པ་རྙེད། །</s>
  </p>
  <p id="1496">
    <s id="1496:1">བསྐལ་པ་བྱེ་བ་དྲུག་ཅུར་ལོག་པར་མི་འགྲོ་ཞིང་། །དེ་ནས་མི་རུ་འོངས་ནས་འཇིག་རྟེན་སངས་རྒྱས་འགྱུར། །</s>
  </p>
  <p id="1497">
    <s id="1497:1">མཚན་ནི་འཇིག་རྟེན་གསལ་མཛད་སེམས་ཅན་ཐུགས་བརྩེ་ལྡན། །</s>
  </p>
  <p id="1498">
    <s id="1498:1">དེ་ཡི་སྐུ་ཚེ་ལོ་ནི་བྱེ་བ་བརྒྱད་ཅུར་འགྱུར། །</s>
  </p>
  <p id="1499">
    <s id="1499:1">ཉན་ཐོས་འཁོར་ནི་བྱེ་བ་བདུན་ཅུ་དག་ཏུ་འགྱུར། །</s>
  </p>
  <p id="1500">
    <s id="1500:1">ལོ་ནི་བྱེ་བ་དགུ་བཅུར་རྐང་གཉིས་མཆོག་གནས་ཏེ། །</s>
  </p>
  <p id="1501">
    <s id="1501:1">ཉན་ཐོས་འདུས་པ་བརྒྱད་ཅུ་དེ་ཡི་རྣམ་པ་ནི། །དམིགས་མེད་གྲགས་པ་ཆེན་པོ་འདུས་པ་འབྱུང་བར་འགྱུར། །</s>
  </p>
  <p id="1502">
    <s id="1502:1">བློ་མཆོག་ལྡན་པ་མྱ་ངན་འདས་པའི་དམ་ཆོས་ལོ། །</s>
  </p>
  <p id="1503">
    <s id="1503:1">ཁྲི་ཕྲག་བརྒྱད་ཅུར་གནས་ཏེ་ལྷ་མི་དག་གིས་སྤྱོད། །</s>
  </p>
  <p id="1504">
    <s id="1504:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="1504:2">དེའི་ཚེ་དེའི་དུས་ན་བྲམ་ཟེ་ཟླ་བའི་སྨིན་མ་ཞེས་བྱ་བ་ཤིང་སཱ་ལ་ཆེན་པོ་ལྟ་བུར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="1505">
    <s id="1505:1">དེ་ལྟར་མི་བལྟ་སྟེ་</s>
    <s id="1505:2">ང་དེའི་ཚེ་དེའི་དུས་ན་བྲམ་ཟེ་ཟླ་བའི་སྨིན་མ་ཞེས་བྱ་བ་ཤིང་སཱ་ལ་ཆེན་པོ་ལྟ་བུར་གྱུར་ཏོ། །</s>
  </p>
  <p id="1506">
    <s id="1506:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་བློ་ལ་དད་པ་མང་དུ་བྱ། </s>
  </p>
  <p id="1507">
    <s id="1507:1">བསྟན་བཅོས་ཐམས་ཅད་ལ་མཁས་པར་ཡང་བྱ་མངོན་པར་བརྩོན་པར་ཡང་བྱའོ། །</s>
  </p>
  <p id="1508">
    <s id="1508:1">མཽད་གལ་གྱི་བུ་ངས་ཁམས་སྣ་ཚོགས་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ནི་ཇི་ལྟར་ཁམས་སྣ་ཚོགས་ཤེས་པ་ཡང་དག་པར་བསྡུས་པས་སེམས་ཅན་རྣམས་ཀྱི་ཁམས་སྣ་ཚོགས་དག་གི་ཁམས་ཀྱི་གཉེན་པོ་དེས་པས་ཇི་ལྟར་ཆོས་བསྟན་པར་བྱ་སྙམ་ནས་</s>
  </p>
  <p id="1509">
    <s id="1509:1">དགེ་བའི་རྩ་བ་དཔག་ཏུ་མེད་པ་དག་མངོན་པར་འདུས་བྱས་ཏེ། </s>
  </p>
  <p id="1510">
    <s id="1510:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་དགེ་བའི་མིག་ཅེས་བྱ་བ་ནས། </s>
  </p>
  <p id="1511">
    <s id="1511:1">རང་གི་ཆོས་ཀྱིས་ཤིན་ཏུ་རྒྱལ་སྲིད་ཀྱི་ནང་ན་གནས་པའི་བར་ཞིག་བྱུང་ངོ་། །</s>
  </p>
  <p id="1512">
    <s id="1512:1">དེའི་ཚེ་ན་དེ་བཞིན་གཤེགས་པ་ཐོགས་པ་མེད་པའི་སྤྱན་རིག་པ་དང་ཞབས་སུ་ལྡན་པ་ཞེས་བྱ་བ་ནས། </s>
  </p>
  <p id="1513">
    <s id="1513:1">སངས་རྒྱས་བཅོམ་ལྡན་འདས་ཀྱི་བར་<ref folio="F.167.a"/>འཇིག་རྟེན་དུ་བྱུང་ངོ་། །</s>
  </p>
  <p id="1514">
    <s id="1514:1">དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐོགས་པ་མེད་པའི་སྤྱན་དེའི་སངས་རྒྱས་ཀྱི་ཞིང་ནི་གང་གཱའི་ཀླུང་གི་བྱེ་མ་སྙེད་ཀྱི་སྟོང་གསུམ་གྱི་སྟོང་ཆེན་པོ་དག་བྱུང་ངོ་། །</s>
  </p>
  <p id="1515">
    <s id="1515:1">སངས་རྒྱས་ཀྱི་ཞིང་དེར་སེམས་ཅན་གང་ཀུན་ནས་ཉོན་མོངས་པའི་ཚུལ་ཁྲིམས་སམ། ཀུན་ནས་ཉོན་མོངས་པའི་སེམས་ཅན་ཐམས་ཅད་དུ་གང་མ་སྐྱེས་ཏེ། </s>
  </p>
  <p id="1516">
    <s id="1516:1">སྔོན་ཡང་དག་པར་རྫོགས་པའི་སངས་རྒྱས་དང་། དགེ་བའི་རྩ་བ་བསྐྱེད་པའི་སེམས་ཅན་དེ་དག་ཐམས་ཅད་ནི་དེ་བཞིན་གཤེགས་པ་ཐོགས་པ་མེད་པའི་སྤྱན་དེ་ཉིད་དང་ལྷན་ཅིག་ཏུ་དགེ་བའི་རྩ་བ་བསྐྱེད་དོ། །</s>
  </p>
  <p id="1517">
    <s id="1517:1">དེ་ནས་དེ་བཞིན་གཤེགས་པ་ཐོགས་པ་མེད་པའི་སྤྱན་གྱིས་སེམས་ཅན་དེ་དག་གི་བསམ་པ་ཐུགས་སུ་ཆུད་ནས། </s>
  </p>
  <p id="1518">
    <s id="1518:1">དེ་བཞིན་གཤེགས་པའི་སྟོབས་བཅུ་དག་གི་བསྔགས་པ་བརྗོད་དེ། </s>
  </p>
  <p id="1519">
    <s id="1519:1">དེ་བཞིན་གཤེགས་པའི་སྟོབས་བཅུ་དག་ལ་བརྟེན་ན་</s>
  </p>
  <p id="1520">
    <s id="1520:1">ཕུན་སུམ་ཚོགས་པ་ཐམས་ཅད་མངོན་པར་འགྲུབ་པར་འགྱུར་བས། </s>
    <s id="1520:2">དེ་དག་ཁོང་དུ་ཆུད་པར་བྱ་བའི་དོན་དུ་ལུས་དང་། པགས་པ་དང་། རྒྱུས་པ་དང་། རུས་པ་སྐམས་ཤིང་ཁོག་པ་དང་། ཤ་དང་ཁྲག་ཡོངས་སུ་སྐམས་ཀྱང་བརྩོན་འགྲུས་བརྩམ་པར་བྱའོ། །</s>
  </p>
  <p id="1521">
    <s id="1521:1">གལ་ཏེ་བརྩོན་འགྲུས་བཏང་ན་དེ་བཞིན་གཤེགས་པའི་སྟོབས་བཅུ་དག་མི་ཐོབ་པར་འགྱུར་རོ། །</s>
  </p>
  <p id="1522">
    <s id="1522:1">དེ་དག་ཐམས་ཅད་བརྩོན་འགྲུས་བརྩམས་པ་དེ་དང་ལྡན་པས། དེ་བཞིན་གཤེགས་པའི་སྟོབས་བཅུ་ཐོབ་པར་བྱ་བའི་ཕྱིར་འབད་དོ། །</s>
  </p>
  <p id="1523">
    <s id="1523:1">དེ་བཞིན་གཤེགས་པ་ཐོགས་པ་མེད་པའི་སྤྱན་དེ་ནི་དེ་དག་ཐམས་ཅད་ཀྱི་སྔོན་དུ་གཤེགས་པར་གྱུར་ཏེ། </s>
  </p>
  <p id="1524">
    <s id="1524:1">དེ་བཞིན་གཤེགས་པས་སེམས་ཅན་དཔག་ཏུ་མེད་པ་དེ་དག་ཐམས་ཅད་སངས་རྒྱས་ཀྱི་ཡེ་ཤེས་ལ་བཙུད་དེ། </s>
  </p>
  <p id="1525">
    <s id="1525:1">དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་འཚང་རྒྱ་ཞིང་ཡོངས་སུ་མྱ་ངན་ལས་འདའ་བར་བཀོད་དོ། །</s>
  </p>
  <p id="1526">
    <s id="1526:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="1526:2">དེའི་ཚེ་དེའི་དུས་ན་རྒྱལ་པོ་དགེ་བའི་མིག་ཅེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="1527">
    <s id="1527:1">དེ་ལྟར་མི་བལྟ་སྟེ། </s>
  </p>
  <p id="1528">
    <s id="1528:1">ང་དེའི་ཚེ་དེའི་དུས་ན་རྒྱལ་པོ་དགེ་བའི་མིག་ཅེས་བྱ་བར་གྱུར་ཏོ། །</s>
  </p>
  <p id="1529">
    <s id="1529:1">དེ་ལྟ་བས་ན་དེ་ཕྱིན་ཅད་སེམས་ཅན་ཡོངས་སུ་སྨིན་པར་བྱ་བ་ལ་ངོམས་པ་མེད་པར་བྱེད་དེ། </s>
  </p>
  <p id="1530">
    <s id="1530:1">དེ་ཅིའི་ཕྱིར་ཞེ་ན་</s>
    <s id="1530:2">བྱང་ཆུབ་སེམས་དཔའི་སྤྱད་པ་སྤྱོད་པ་ན་ཇི་ཙམ་དུ་སེམས་ཅན་ཡོངས་<ref folio="F.167.b"/>སུ་སྨིན་པར་བྱེད་པ་དེ་ཙམ་གྱིས་ཡོངས་སུ་མྱ་ངན་ལས་འདའ་སྟེ། </s>
  </p>
  <p id="1531">
    <s id="1531:1">མཽད་གལ་གྱི་བུ་སེམས་ཅན་དེ་དག་གི་གྲངས་ཡོངས་སུ་ཤེས་པར་ནུས་པ་གང་ཡང་མེད་དེ། </s>
  </p>
  <p id="1532">
    <s id="1532:1">ངས་སེམས་ཅན་དེ་སྙེད་ཡོངས་སུ་མྱ་ངན་ལས་བཟླས་སོ། །</s>
  </p>
  <p id="1533">
    <s id="1533:1">སེམས་ཅན་དེ་དག་གི་གྲངས་གདགས་པར་ཡང་མི་ནུས་ཏེ། </s>
  </p>
  <p id="1534">
    <s id="1534:1">མཽད་གལ་གྱི་བུ་ངས་སངས་རྒྱས་ཀྱི་རྒྱུད་མི་གཅད་པར་བྱ་བའི་ཕྱིར་ཞུགས་ནས་</s>
  </p>
  <p id="1535">
    <s id="1535:1">ངས་སེམས་ཅན་དེ་སྙེད་ཅིག་བླ་ན་</s>
  </p>
  <p id="1536">
    <s id="1536:1">མེད་པ་ཡང་དག་པར་རྫོགས་པའི་བྱང་ཆུབ་ལ་ཡོངས་སུ་བཙུད་ཅིང་ཡོངས་སུ་སྨིན་པར་བྱས་སོ། །</s>
  </p>
  <p id="1537">
    <s id="1537:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སངས་རྒྱས་ཀྱི་རྒྱུད་མི་གཅད་པར་བྱ་བ་ལ་རྣལ་འབྱོར་དུ་བྱའོ། །</s>
  </p>
  <p id="1538">
    <s id="1538:1">མཽད་གལ་གྱི་བུ་ངས་ཁམས་སྣ་ཚོགས་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="1539">
    <s id="1539:1">ཁམས་སྣ་ཚོགས་ཤེས་པ་ཀུན་འབྱུང་བ་ཤེས་པ་ཐོབ་ནས། </s>
  </p>
  <p id="1540">
    <s id="1540:1">བདག་གིས་སེམས་ཅན་གྱི་དོན་ཇི་ལྟར་བྱ་སྙམ་ནས། </s>
  </p>
  <p id="1541">
    <s id="1541:1">དགེ་བའི་རྩ་བ་རྣམ་པ་དུ་མ་མངོན་པར་འདུས་བྱས་ཏེ། </s>
  </p>
  <p id="1542">
    <s id="1542:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="1543">
    <s id="1543:1">མགར་བ་ལེགས་རྟོགས་ཞེས་བྱ་བ་མགར་བ་མཛངས་ཤིང་གསལ་ལ་ཡིད་གཞུངས་པ། བཟོ་རྣམས་ལ་བསླབས་པ་ཞིག་བྱུང་སྟེ། </s>
  </p>
  <p id="1544">
    <s id="1544:1">དེ་ཡོངས་སུ་སྦྱང་བ་བྱས་པས་གསེར་གྱི་གཟུགས་བརྙན་ལ་འཇུག་པ་ཤེས། </s>
  </p>
  <p id="1545">
    <s id="1545:1">ལྡང་བ་ཡང་ཤེས། </s>
  </p>
  <p id="1546">
    <s id="1546:1">རིན་ཡང་ཤེས་སོ། །</s>
  </p>
  <p id="1547">
    <s id="1547:1">དེ་ཡོངས་སུ་སྦྱང་བ་བྱས་པའི་གསེར་གྱི་གཟུགས་བརྙན་གྱི་རིན་ལ་ཤིན་ཏུ་རྨོངས་པ་མེད་པས་ཕྱོགས་དང་ཕྱོགས་མཚམས་སུ་རྒྱ་ཆེར་ཀྱེ་མ་མགར་བ་འདི་མཁས་སོ་ཞེས་གྲགས་པ་དང་། སྒྲ་དང་ཚིགས་སུ་བཅད་པའི་མངོན་པར་འཕགས་སོ། །</s>
  </p>
  <p id="1548">
    <s id="1548:1">འདི་བཟོའི་མཆོག་ཁོང་དུ་ཆུད་པས་རྒྱལ་པོའི་ཕོ་བྲང་འཁོར་གྱི་བར་དུ་གྲགས་ནས་དེའི་རྙེད་པ་དག་ཀྱང་བྱུང་སྟེ། </s>
  </p>
  <p id="1549">
    <s id="1549:1">རྒྱལ་པོ་དེའི་གོས་དག་བྱིན། </s>
  </p>
  <p id="1550">
    <s id="1550:1">འགྲོ་བ་ཐམས་ཅད་ཀྱིས་ཀྱང་། བཟོ་བོ་དེའི་ཚིག་གཟུང་བར་འོས་པར་གྱུར་ཏོ། །</s>
  </p>
  <p id="1551">
    <s id="1551:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="1551:2">དེའི་ཚེ་དེའི་དུས་ན་མགར་བ་ལེགས་རྟོགས་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="1552">
    <s id="1552:1">ང་དེའི་ཚེ་དེའི་དུས་ན་མགར་བ་ལེགས་རྟོགས་ཞེས་བྱ་བར་གྱུར་ཏོ། །</s>
  </p>
  <p id="1553">
    <s id="1553:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་<ref folio="F.168.a"/>ཁམས་སྣ་ཚོགས་ཤེས་པ་ཀུན་འབྱུང་བ་ཤེས་པ་ལ་མཁས་པར་བྱའོ། །</s>
  </p>
  <p id="1554">
    <s id="1554:1">མཽད་གལ་གྱི་བུ་ངས་གཞན་ཡང་ཁམས་སྣ་ཚོགས་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="1555">
    <s id="1555:1">དགེ་བའི་རྩ་བ་རྣམ་པ་དུ་མ་དག་མངོན་པར་འདུས་བྱས་ཏེ། </s>
  </p>
  <p id="1556">
    <s id="1556:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན་གར་གྱི་སློབ་དཔོན་འགྲོ་བ་ཐམས་ཅད་ཀྱི་གཙོ་བོ་ཞེས་བྱ་བ་</s>
    <s id="1556:2">མཛངས་ཤིང་གསལ་ལ་ཡིད་གཞུངས་པ་མཁས་ཤིང་མཉེན་ལ་འཐུན་པ་དང་། ཚིག་གཟུང་བར་འོས་པ་སྐྱེ་བོའི་ཚོགས་མང་པོས་མནོས་ཤིང་མངོན་པར་དགའ་བ། </s>
    <s id="1556:3">དུས་ཤེས་པ་དང་། དུས་མ་ཡིན་པ་ཤེས་པ་དང་། མ་ཤེས་པ་དང་། ཕ་ཤེས་པ་དང་། བདག་ཤེས་པ་དང་། འཁོར་ཤེས་པ་དང་། འཇིག་རྟེན་གྱི་བསམ་པའི་རྗེས་སུ་ཞུགས་ཤིང་ཚིག་སྨྲས་པ་ཙམ་གྱིས་སེམས་ཅན་དག་གི་བསམ་པ་འཛིན་པར་བྱེད་པ་ཞིག་བྱུང་ངོ་། །</s>
  </p>
  <p id="1557">
    <s id="1557:1">དེའི་བུ་མོ་འགྲོ་བའི་དཔའ་མོ་ཞེས་བྱ་བ་དེ་བཞིན་གཤེགས་པ་དཔག་ཏུ་མེད་པ་ལ་དགེ་བའི་རྩ་བ་བསྐྱེད་པ། </s>
    <s id="1557:2">བསམ་པ་རྒྱ་ཆེ་བ་འདོད་ཆགས་ཆུང་། ཞེ་སྡང་ཆུང་། གཏི་མུག་ཆུང་བ། </s>
    <s id="1557:3">མིའི་མདོག་ལས་འདས་ཤིང་། ལྷའི་གཟུགས་ཀྱི་མདོག་ལྟ་བུ་ཡང་དག་པར་ཐོབ་པ། </s>
    <s id="1557:4">བྲོ་གར་གྱི་བཟོ་ལ་མཆོག་ཏུ་མཁས་པ། ཆོ་ག་ལ་མཁས་པ། </s>
    <s id="1557:5">མཐོང་བ་ཙམ་གྱིས་སེམས་ཅན་ཐམས་ཅད་ཀྱི་མིག་འཛིན་པ་ཞིག་བྱུང་ངོ་། །</s>
  </p>
  <p id="1558">
    <s id="1558:1">དེའི་ཚེ་དེར་སྐྱེ་བོའི་ཚོགས་མང་པོ་འདུས་ཤིང་ཚོགས་མང་པོ་འཁོད་དོ། །</s>
  </p>
  <p id="1559">
    <s id="1559:1">དེ་ནས་གར་མཁན་གྱི་བུ་མོ་འགྲོ་བའི་དཔའ་མོ་རྒྱན་ཐམས་ཅད་ཀྱིས་བརྒྱན་ནས་ཚོགས་ཀྱི་དབུས་སུ་འདུག་སྟེ། </s>
  </p>
  <p id="1560">
    <s id="1560:1">གླུ་དབྱངས་འདི་དག་བླངས་སོ། །</s>
  </p>
  <p id="1561">
    <s id="1561:1">ལང་ཚོ་འདི་དག་རི་བོའི་ཆུ་ལྟར་འགྲོ། །</s>
  </p>
  <p id="1562">
    <s id="1562:1">སྐད་ཅིག་ཐང་ཅིག་ཡུད་ཙམ་ཤིན་ཏུ་ལྟུང་། །</s>
  </p>
  <p id="1563">
    <s id="1563:1">བྱིས་པའི་སྐྱེ་བོ་རབ་ཏུ་མྱོས་པ་དག །</s>
  </p>
  <p id="1564">
    <s id="1564:1">བརྒྱལ་ཞིང་གཡོ་བའི་ཤུགས་ཀྱང་མི་ཤེས་སོ། །</s>
  </p>
  <p id="1565">
    <s id="1565:1">སྟོན་ཀའི་སྤྲིན་སྟུག་སྙིང་པོ་མེད་པ་དང་། །འཕྱར་བའི་ཤུགས་ལྟར་ལང་ཚོ་འགྲོ་བ་ཡིན། །</s>
  </p>
  <p id="1566">
    <s id="1566:1">གང་དག་གཟུགས་ཀྱི་བཅིང་བས་བཅིངས་པ་ནི། །མི་རྟག་མི་ལྟུང་བར་ནི་མི་འཛིན་ཏོ། །</s>
  </p>
  <p id="1567">
    <s id="1567:1">ཇི་ལྟར་བུས་པ་ཁྱེའུའི་མ་མ་ལྟར། །མི་མཁས་བློ་གྲོས་ངན་པ་དེ་དག་ནི། །ཡིད་སླུ་འཆི་བར་འགྲོ་བ་མི་ཤེས་སོ། །</s>
  </p>
  <p id="1568">
    <s id="1568:1">དེ་དག་འབྲས་བུ་མེད་པས་ཡིད་སྦགས་<ref folio="F.168.b"/>པ། །དེ་ནི་མི་རྟག་འཇིག་པས་སྐེམས་པར་བྱེད། །</s>
  </p>
  <p id="1569">
    <s id="1569:1">བསོད་ནམས་མེད་པ་འཆི་མཐས་སྲོག་འཇོམས་སོ། །</s>
  </p>
  <p id="1570">
    <s id="1570:1">མཁས་པ་གང་དག་རྒྱལ་བའི་གསུང་རབ་ལ། །རྟག་ཏུ་བརྩོན་པ་ལང་ཚོ་དགའ་འབྲེལ་ལ། །མཁས་པ་དེ་ཡིས་དགའ་བར་མི་བྱའོ། །</s>
  </p>
  <p id="1571">
    <s id="1571:1">མཁས་པས་བདེ་བར་གཤེགས་པའི་གསུང་རབ་ལ། །ལང་ཚོ་མི་རྟག་སྙིང་མེད་བརྟག་པར་གྱིས། །དགའ་བདེ་ཡིས་ལང་ཚོ་སྔོན་དུ་འཕྲོག །</s>
  </p>
  <p id="1572">
    <s id="1572:1">གལ་ཏེ་སྐྱེ་བོ་མཁས་པ་མཛངས་པ་དག །</s>
  </p>
  <p id="1573">
    <s id="1573:1">འདི་དག་བདག་མེད་ལང་ཚོརྟོག་པར་བྱེད། །</s>
  </p>
  <p id="1574">
    <s id="1574:1">ཇི་ལྟར་སྐྱེས་བུ་རང་གི་རྫས་ཚོལ་བ། །དེ་བཞིན་དགའ་བས་རང་གི་རྫས་ཚོལ་ལོ། །</s>
  </p>
  <p id="1575">
    <s id="1575:1">གང་གིས་སྣོད་བརྙས་ཇི་སྲིད་བདག་ལ་འདུག །</s>
  </p>
  <p id="1576">
    <s id="1576:1">དེ་བཞིན་ལང་ཚོ་བདག་གི་དོན་བྱེད་དེ། །</s>
  </p>
  <p id="1577">
    <s id="1577:1">བདག་ནི་གང་གིས་བརྙས་པའི་སྣོད་འདྲའོ། །</s>
  </p>
  <p id="1578">
    <s id="1578:1">ཇི་སྲིད་ལང་ཚོ་ལ་ནི་བདག་གནས་པ། །</s>
    <s id="1578:2">སྟོབས་དང་བརྩོན་འགྲུས་བདག་གིས་ཉམས་མི་བྱ། །</s>
  </p>
  <p id="1579">
    <s id="1579:1">བདག་གི་ལང་ཚོ་རྒ་བས་སྔོན་འཕྲོག་པས། །རྒྱལ་བའི་བསྟན་ལ་བདག་གིས་སྦྱར་བར་བྱ། །</s>
  </p>
  <p id="1580">
    <s id="1580:1">ལང་ཚོའི་རྣམ་པ་གང་དག་ཕྲོགས་པ་ནི། །ཀྱེ་མ་བསམ་པ་བསླུས་ཤིང་སྟོབས་ཉམས་སོ། །</s>
  </p>
  <p id="1581">
    <s id="1581:1">ལང་ཚོའི་རྣམ་པ་དེ་ཡི་སྐད་ཅིག་ལ། །མི་རྟག་སྟོབས་ཉམས་མི་སླ་མ་ཡིན་ནོ། །</s>
  </p>
  <p id="1582">
    <s id="1582:1">ལང་ཚོ་མི་རྟག་དེ་ཡི་སྐད་ཅིག་ལ། །ཡོངས་སུ་བརྟག་པར་བྱ་བ་མི་སླ་སྟེ། །</s>
  </p>
  <p id="1583">
    <s id="1583:1">དེ་བས་མི་ནི་ལང་ཚོ་འཛིན་པའི་ཚེ། །རྒ་བ་ཟད་པར་བྱ་ལ་འབད་པར་གྱིས། །</s>
    <s id="1583:2">ལང་ཚོ་རྒ་བས་ཡལ་ཅིང་རྒས་པ་དང་། །ཉམས་པས་ཆོས་ནི་གཏད་པར་མི་ནུས་སོ། །</s>
  </p>
  <p id="1584">
    <s id="1584:1">མཁས་པ་གང་དག་རྒྱལ་བའི་བསྟན་པ་ལ། །སྤྱོད་པར་བྱེད་པ་བདུད་རྩི་ཚོལ་བ་ཡིན། །</s>
  </p>
  <p id="1585">
    <s id="1585:1">མེ་ལ་ཆུ་ཡིས་བཏབ་ན་མི་འབར་ལྟར། །བདུད་ཀྱི་ཞགས་པ་དེ་ཡིས་གཅོད་པར་བྱེད། །</s>
  </p>
  <p id="1586">
    <s id="1586:1">དེ་ལྟ་བས་ན་ལང་ཚོ་འཛིན་པ་ན། །</s>
  </p>
  <p id="1587">
    <s id="1587:1">བདེ་བར་གཤེགས་ཀྱི་བསྟན་ལ་སྤྱད་པར་གྱིས། །</s>
    <s id="1587:2">ལང་ཚོ་སྤྱོད་པ་བདུད་ཀྱི་འཁོར་ལས་རྒྱལ། །</s>
  </p>
  <p id="1588">
    <s id="1588:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="1588:2">དེའི་ཚེ་དེའི་དུས་ན་བུ་མོ་འགྲོ་བའི་དཔའ་མོ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="1589">
    <s id="1589:1">ང་དེའི་ཚེ་དེའི་དུས་ན་གར་མཁན་གྱི་བུ་མོ་འགྲོ་བའི་དཔའ་མོ་ཞེས་བྱ་བར་གྱུར་ཏོ། །</s>
  </p>
  <p id="1590">
    <s id="1590:1">མཽད་གལ་གྱི་བུ་དེ་ལྟ་བས་ན། </s>
  </p>
  <p id="1591">
    <s id="1591:1">རྒ་བའི་ཁམས་དང་སྐྱེ་མཆེད་ཐལ་བར་མ་བརླག་པ་དེ་སྲིད་དུ་མཁས་པས་བདུད་རྩི་ཁོང་དུ་ཆུད་པར་བྱ་བ་ལ་འབད་པར་བྱའོ། །</s>
  </p>
  <p id="1592">
    <s id="1592:1">མཽད་གལ་གྱི་བུ་ངས་གཞན་ཡང་ཁམས་སྣ་ཚོགས་ཤེས་པ་འགོག་<ref folio="F.169.a"/>པ་ཤེས་པར་བྱ་བའི་དོན་དུ་བདག་གིས་ཆོས་གང་དག་ཡོངས་སུ་ཤེས་པ་ཇི་ལྟར་མི་འགག་པར་བྱ་སྙམ་ནས</s>
  </p>
  <p id="1593">
    <s id="1593:1">དགེ་བའི་རྩ་བ་དཔག་ཏུ་མེད་པ་མངོན་པར་འདུས་བྱས་ཏེ། </s>
  </p>
  <p id="1594">
    <s id="1594:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="1595">
    <s id="1595:1">དེ་བཞིན་གཤེགས་པ་གྲགས་པ་མ་སྨད་པ་ཞེས་བྱ་བ་ཞིག་བྱུང་ངོ་། །</s>
  </p>
  <p id="1596">
    <s id="1596:1">དེའི་གསུང་རབ་ལ་བྱང་ཆུབ་སེམས་དཔའ་སྤྱོད་པ་བླ་མ་ཞེས་བྱ་བ་ཞིག་བྱུང་སྟེ། </s>
  </p>
  <p id="1597">
    <s id="1597:1">ཡིད་དམ་བླངས་པ་ལས་མི་གཡོ་བ་དང་ལྡན་པ་ཞིག་བྱུང་ངོ་། །</s>
  </p>
  <p id="1598">
    <s id="1598:1">དེའི་ཡི་དམ་གྱི་ཚུལ་ནི་འདི་དག་ཡིན་ཏེ། </s>
  </p>
  <p id="1599">
    <s id="1599:1">ཇི་སྲིད་དུ་བདག་གི་སངས་རྒྱས་ཀྱི་ཞིང་དེར་སེམས་ཅན་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་སྣོད་དུ་མ་གྱུར་ན། </s>
  </p>
  <p id="1600">
    <s id="1600:1">དེ་སྲིད་དུ་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་མི་རྒྱའོ། །</s>
  </p>
  <p id="1601">
    <s id="1601:1">ཇི་སྲིད་དུ་བདག་གི་སངས་རྒྱས་ཀྱི་ཞིང་དེར་གང་སེམས་ཅན་སྐྱེས་པ་དེ་དག་ཐམས་ཅད་མངོན་པར་ཤེས་པ་མྱུར་བ་བདེ་བའི་ལམ་གྱིས་ཡོངས་སུ་མྱ་ངན་ལས་འདའ་བར་མ་གྱུར་ན། </s>
  </p>
  <p id="1602">
    <s id="1602:1">དེ་སྲིད་དུ་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་མི་རྒྱའོ། །</s>
  </p>
  <p id="1603">
    <s id="1603:1">དེ་བཞིན་དུ་སྦྱར་ཏེ་</s>
  </p>
  <p id="1604">
    <s id="1604:1">ཇི་སྲིད་དུ་བདག་གི་སངས་རྒྱས་ཀྱི་ཞིང་དེར་སེམས་ཅན་སྐྱེས་པར་གྱུར་པ་དེ་དག་ཐམས་ཅད་མི་དགེ་བའི་ཆོས་སྤངས་ཤིང་དགེ་བའི་ཆོས་ཐམས་ཅད་དང་ལྡན་པར་མ་གྱུར་ན</s>
  </p>
  <p id="1605">
    <s id="1605:1">དེ་སྲིད་དུ་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་མི་རྒྱའོ། །</s>
  </p>
  <p id="1606">
    <s id="1606:1">ཇི་སྲིད་དུ་བདག་བླ་ན་</s>
  </p>
  <p id="1607">
    <s id="1607:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པའི་སེམས་ཅན་ཐམས་ཅད་བླ་ན་</s>
  </p>
  <p id="1608">
    <s id="1608:1">མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་མ་གྱུར་ན</s>
  </p>
  <p id="1609">
    <s id="1609:1">དེ་སྲིད་དུ་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་མི་རྒྱའོ། །</s>
  </p>
  <p id="1610">
    <s id="1610:1">གལ་ཏེ་བདག་གི་སངས་རྒྱས་ཀྱི་ཞིང་དེར་སེམས་ཅན་དམྱལ་བའི་སྒྲའམ། དུད་འགྲོའི་སྐྱེ་གནས་འཐོབ་པའམ། གཤིན་རྗེའི་འཇིག་རྟེན་དུ་སྐྱེ་བའམ། ལྷ་མ་ཡིན་གྱི་རིས་སུ་སྐྱེ་བར་གྱུར་ན་</s>
  </p>
  <p id="1611">
    <s id="1611:1">དེ་སྲིད་དུ་བདག་བླ་ན་</s>
  </p>
  <p id="1612">
    <s id="1612:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་མི་རྒྱའོ། །</s>
  </p>
  <p id="1613">
    <s id="1613:1">གལ་ཏེ་བདག་གི་སངས་རྒྱས་ཀྱི་ཞིང་དེར་སྡུག་བསྔལ་གྱི་སྒྲ་ཡོད་ན་</s>
  </p>
  <p id="1614">
    <s id="1614:1">དེ་སྲིད་དུ་བདག་བླ་ན་</s>
  </p>
  <p id="1615">
    <s id="1615:1">མེད་པ་ཡང་དག་པར་རྫོགས་པའི་བྱང་ཆུབ་<ref folio="F.169.b"/>མངོན་པར་རྫོགས་པར་འཚང་མི་རྒྱའོ། །</s>
  </p>
  <p id="1616">
    <s id="1616:1">གལ་ཏེ་བདག་གི་སངས་རྒྱས་ཀྱི་ཞིང་དེར་སེམས་ཅན་སྐྱེས་པ་དེ་དག་ཐམས་ཅད་སྲིད་པ་ཐམ་པར་མ་གྱུར་ན་</s>
  </p>
  <p id="1617">
    <s id="1617:1">དེ་སྲིད་དུ་བདག་བླ་ན་</s>
  </p>
  <p id="1618">
    <s id="1618:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་མི་རྒྱ་སྟེ</s>
  </p>
  <p id="1619">
    <s id="1619:1">བྱང་ཆུབ་སེམས་དཔའ་སྨོན་ལམ་གྱིས་གནས་པ་ནི་མ་གཏོགས་སོ། །</s>
  </p>
  <p id="1620">
    <s id="1620:1">སངས་རྒྱས་ཀྱི་ཞིང་དེ་འདི་ལ་སོགས་པའི་ཡོན་ཏན་གཞན་དང་ཡང་ལྡན་ནོ། </s>
  </p>
  <p id="1621">
    <s id="1621:1">མཽད་གལ་གྱི་བུ་ཁྱོད་དེའི་ཚེ་དེའི་དུས་ན་བྱང་ཆུབ་སེམས་དཔའ་སྤྱོད་པ་བླ་མ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="1622">
    <s id="1622:1">ང་དེའི་ཚེ་དེའི་དུས་ན་སྤྱོད་པ་བླ་མ་ཞེས་བྱ་བར་གྱུར་ཏོ། །</s>
  </p>
  <p id="1623">
    <s id="1623:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་སེམས་ཅན་རྣམས་ལ་ཕན་པར་བྱ་བའི་དོན་དུ་ཡིད་དམ་ལ་བརྟན་པར་བྱའོ།། །།</s>
  </p>
  <p id="1624">
    <s id="1624:1">བམ་པོ་བཅུ་དྲུག་པ། </s>
    <s id="1624:2">མངོན་པར་འདུས་བྱས་ཏེ་མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་ཟླ་སྦྱིན་གྱི་བུ་མོ། </s>
    <s id="1624:3">བུ་མོ་གྲངས་ལས་འདས་པ་ཞེས་བྱ་བ་གཟུགས་བཟང་ཞིང་མཛེས་པ། </s>
    <s id="1624:4">བལྟ་ན་</s>
  </p>
  <p id="1625">
    <s id="1625:1">སྡུག་པ་ཁ་དོག་བཟང་མོ་རྒྱས་པ་མཆོག་དང་ལྡན་པ་ཞིག་བྱུང་ངོ་། །</s>
  </p>
  <p id="1626">
    <s id="1626:1">དེ་ཕ་མས་ཁྱིམ་ཐབ་ལ་བཏང་བར་བྱས་སོ། །</s>
  </p>
  <p id="1627">
    <s id="1627:1">དེས་ཕ་མ་དེ་དག་ལ་སྨྲས་པ། </s>
    <s id="1627:2">ཡབ་ཡུམ་བདག་ནི་ཁྱིམ་ཐབ་མི་འཚལ་ལོ། །</s>
  </p>
  <p id="1628">
    <s id="1628:1">དེའི་ཕ་མས་སྨྲས་པ་བུ་མོ་ཁྱོད་ཀྱི་བསམ་པ་ཅི་ཡོད། </s>
  </p>
  <p id="1629">
    <s id="1629:1">དེས་སྨྲས་པ། ཡབ་ཡུམ་བདག་ནི་ཁྱིམ་ཐབ་མི་འཚལ་ཏོ། །</s>
  </p>
  <p id="1630">
    <s id="1630:1">དེ་ཅིའི་སླད་དུ་ཞེ་ན་ཡབ་ཇི་ཙམ་དུ་ཉེ་བར་ལེན་པ་དེ་ཙམ་དུ་སྡུག་བསྔལ་བ་ལགས་སོ། །</s>
    <s id="1630:2">གང་ལ་ཉེ་བར་ལེན་པ་མ་མཆིས་པ་དེ་ལ་སྡུག་བསྔལ་མ་མཆིས་སོ། །</s>
  </p>
  <p id="1631">
    <s id="1631:1">ཡབ་གཟིགས་ཤིག་ཁྱིམ་ཐབ་མཆིས་པ་ལ་ནི་ཁྱིམ་ཐབ་ཀྱི་མྱ་ངན་མཆིས་ལ། </s>
    <s id="1631:2">ཁྱིམ་ཐབ་མ་མཆིས་པ་ལ་ནི་ཁྱིམ་ཐབ་ཀྱི་མྱ་ངན་མ་མཆིས་སོ། །</s>
  </p>
  <p id="1632">
    <s id="1632:1">བུ་མཆིས་པ་ལ་ནི་བུའི་མྱ་ངན་མཆིས་ལ། བུ་མ་མཆིས་པ་ལ་ནི་བུའི་མྱ་ངན་མ་མཆིས་སོ། །</s>
  </p>
  <p id="1633">
    <s id="1633:1">འཛིན་པ་མཆིས་པ་ལ་ནི་འཛིན་པའི་མྱ་ངན་མཆིས་ལ། འཛིན་པ་མ་མཆིས་པ་ལ་ནི་འཛིན་པའི་མྱ་ངན་མ་མཆིས་ཏེ། </s>
  </p>
  <p id="1634">
    <s id="1634:1">བདག་འཛིན་པ་དེས་འཚལ་ཏོ། །</s>
  </p>
  <p id="1635">
    <s id="1635:1">འཛིན་པ་མཆིས་ན་ནོངས་པ་ཐམས་ཅད་འབྱུང་སྟེ། </s>
  </p>
  <p id="1636">
    <s id="1636:1">བདག་ཁྱིམ་ཐབ་དེས་འཚལ་ཏོ། །</s>
  </p>
  <p id="1637">
    <s id="1637:1">གནོད་པས་འཚལ་ཏོ། །</s>
  </p>
  <p id="1638">
    <s id="1638:1">ཡབ་<ref folio="F.170.a"/>སེམས་ཅན་དག་ཁམས་སྣ་ཚོགས་ལ་མོས་ཏེ། </s>
  </p>
  <p id="1639">
    <s id="1639:1">གང་འཁོར་བ་ལ་དགའ་བ་དེ་དག་ལ་ནི་འཛིན་པ་འཚལ་གྱི། </s>
    <s id="1639:2">གང་འཁོར་བ་ལ་མི་དགའ་བ་དེ་དག་ལ་ནི་འཛིན་པ་མི་འཚལ་ཏེ། </s>
  </p>
  <p id="1640">
    <s id="1640:1">བདག་ཀྱང་འཁོར་བ་ལ་གློ་བ་མི་དགའ་སྟེ། </s>
  </p>
  <p id="1641">
    <s id="1641:1">དེས་ན་བདག་འཛིན་པ་མི་འཚལ་ལོ། །</s>
  </p>
  <p id="1642">
    <s id="1642:1">གང་གིས་འཛིན་པ་ཐམས་ཅད་སྤངས་ན་དེ་བདེ་བ་ཞེས་བགྱིའོ། །</s>
  </p>
  <p id="1643">
    <s id="1643:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="1643:2">དེའི་ཚེ་དེའི་དུས་ན་བུ་མོ་གྲངས་ལས་འདས་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="1644">
    <s id="1644:1">ང་དེའི་ཚེ་དེའི་དུས་ན་བུ་མོ་གྲངས་ལས་འདས་པ་ཞེས་བྱ་བར་གྱུར་ཏོ། །</s>
  </p>
  <p id="1645">
    <s id="1645:1">མཽད་གལ་གྱི་བུ་དེ་ལྟ་བས་ན་ངའི་སྔོན་གྱི་ལྟར། ད་ལྟར་ཡང་བྱང་ཆུབ་སེམས་དཔས་འཛིན་པ་ཡོད་ན་</s>
  </p>
  <p id="1646">
    <s id="1646:1">སྡུག་བསྔལ་དུ་འགྱུར་ཞིང་། འཛིན་པ་མེད་ན་</s>
  </p>
  <p id="1647">
    <s id="1647:1">སྡུག་བསྔལ་དུ་མི་འགྱུར་རོ། །</s>
  </p>
  <p id="1648">
    <s id="1648:1">ཞེས་རིག་པར་བྱས་ནས་འཛིན་པ་མེད་པ་ལ་བསླབ་པར་བྱའོ། །</s>
  </p>
  <p id="1649">
    <s id="1649:1">མཽད་གལ་གྱི་བུ་ངས་ཁམས་སྣ་ཚོགས་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="1650">
    <s id="1650:1">བདག་ཁམས་སྣ་ཚོགས་ཤེས་པ་ཀུན་འབྱུང་བ་ཤེས་པ་མངོན་པར་རྫོགས་པར་ཤེས་ནས། </s>
  </p>
  <p id="1651">
    <s id="1651:1">སེམས་ཅན་རྣམས་ལ་ཇི་ལྟར་རབ་ཏུ་བསྟན་པར་བྱ་སྙམ་ནས། </s>
  </p>
  <p id="1652">
    <s id="1652:1">དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་ཏེ། </s>
  </p>
  <p id="1653">
    <s id="1653:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན་མཚོན་མགར་རྒྱལ་སྡེ་ཞེས་བྱ་བ་ལས་ཞིབ་མོ་ཐམས་ཅད་ལ་ཤིན་ཏུ་བསླབས་པ། </s>
    <s id="1653:2">རྒྱའི་ལས་ཐམས་ཅད་ལ་ཤིན་ཏུ་བསླབས་པ། སྣོད་ཀྱི་རྒྱ་ཐམས་ཅད་འདྲི་བ་ཞིག་བྱུང་ངོ་། །</s>
  </p>
  <p id="1654">
    <s id="1654:1">དེ་ནས་མཚོན་མགར་རྒྱལ་སྡེ་འདི་སྙམ་དུ་སེམས་ཏེ། </s>
  </p>
  <p id="1655">
    <s id="1655:1">བདག་གིས་བཟོ་ཐམས་ཅད་ཀྱི་སོ་སོའི་རྒྱ་བཟུང་སྟེ། </s>
  </p>
  <p id="1656">
    <s id="1656:1">གང་བདག་གིས་བཟོ་སོ་སོའི་རྒྱ་མ་བཟུང་བ་ཅུང་ཟད་ཀྱང་མེད་དོ་སྙམ་མོ། །</s>
  </p>
  <p id="1657">
    <s id="1657:1">དེའི་ཚེ་དེ་བཞིན་གཤེགས་པ་མཐའ་ཡས་གཟིགས་ཞེས་བྱ་བ་</s>
    <s id="1657:2">རིག་པ་དང་ཞབས་སུ་ལྡན་པ་བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི། ཁ་ལོ་སྒྱུར་བ། བླ་ན་</s>
  </p>
  <p id="1658">
    <s id="1658:1">མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་འཇིག་རྟེན་དུ་བྱུང་ངོ་། །</s>
  </p>
  <p id="1659">
    <s id="1659:1">དེ་སྔོན་གྱི་གཉེན་སྣག་གི་གཉེན་མཚམས་རྙིང་པ། ལྷ་སྙིང་རྗེ་ཅན་ཞིག་བར་སྣང་ལ་འདུག་སྟེ། </s>
  </p>
  <p id="1660">
    <s id="1660:1">རང་གི་གཟུགས་<ref folio="F.170.b"/>ཀྱི་མདོག་མི་སྣང་བར་བྱས་ནས་ཚིགས་སུ་བཅད་དེ་སྨྲས་པ། </s>
    <s id="1660:2">གྲོགས་པོ་ཡང་དག་སངས་རྒྱས་རྐང་གཉིས་མཆོག་བྱུང་བཞུགས། །</s>
  </p>
  <p id="1661">
    <s id="1661:1">འཇིག་རྟེན་རྣམས་ལ་བརྩེ་མཛད་མཚན་ནི་མཐའ་ཡས་གཟིགས། །</s>
  </p>
  <p id="1662">
    <s id="1662:1">སེམས་ཅན་ཀུན་ལ་ཕན་མཛད་ཆོས་ཀུན་ཕ་རོལ་གཤེགས། །</s>
  </p>
  <p id="1663">
    <s id="1663:1">ཞུས་པ་རྣམས་ཀྱི་མཐར་མཛད་སྟོན་པ་ཐེ་ཚོམ་སེལ། །</s>
  </p>
  <p id="1664">
    <s id="1664:1">དེ་ནི་ཇི་ལྟ་བཞིན་དུ་ཀུན་མཁྱེན་དེ་དྲུང་སོང་། །</s>
  </p>
  <p id="1665">
    <s id="1665:1">བསྙེན་བྱོས་བསམས་པ་ཞུས་ཏེ་དེ་ནི་ཐོས་ནས་བསྒྲུབས། །</s>
  </p>
  <p id="1666">
    <s id="1666:1">སྟོན་པ་དེ་ཉིད་གསུང་བ་ངེས་ཏེ་གཞན་ཚིག་མིན། །</s>
  </p>
  <p id="1667">
    <s id="1667:1">དེ་ཡིས་དེ་གསུང་ཇི་ལྟར་ཐོས་པ་བཞིན་དུ་སྒྲུབས། །</s>
  </p>
  <p id="1668">
    <s id="1668:1">དེ་ནས་མཚོན་མགར་རྒྱལ་སྡེ་ལྷ་དེའི་སྤོབས་པ་ཐོས་ཏེ། </s>
  </p>
  <p id="1669">
    <s id="1669:1">དེའི་མཚན་མོ་འདས་ནས་བཅོམ་ལྡན་འདས་དེ་བཞིན་གཤེགས་པ་མཐའ་ཡས་གཟིགས་དེ་ད་ལྟར་གང་ན་བཞུགས་ཞེས་ཀུན་ཏུ་ཚོལ་ལོ། །</s>
  </p>
  <p id="1670">
    <s id="1670:1">དེ་བཞིན་གཤེགས་པ་དེ་མཐོང་བར་བྱ་བ་མི་ཤེས་ན་གར་འགྲོ་བར་བྱ། </s>
  </p>
  <p id="1671">
    <s id="1671:1">དེ་བཞིན་གཤེགས་པ་དེ་ག་ལ་བཞུགས་ཞེས་ཤིན་ཏུ་བསྒོམ་མོ། །</s>
  </p>
  <p id="1672">
    <s id="1672:1">དེ་ནས་དེ་བཞིན་གཤེགས་པ་མཐའ་ཡས་གཟིགས་དེས་མཚོན་མགར་རྒྱལ་སྡེ་དེའི་དགེ་བའི་རྩ་བའི་དུས་ཚིགས་ལ་བབ་པར་ཐུགས་སུ་ཆུད་ནས། </s>
  </p>
  <p id="1673">
    <s id="1673:1">སྟེང་གི་བར་སྣང་ལ་དེ་བཞིན་གཤེགས་པའི་སྐུ་མངོན་པར་སྤྲུལ་ནས་སྐྱིལ་མོ་ཀྲུང་བཅས་ཏེ། </s>
  </p>
  <p id="1674">
    <s id="1674:1">མཚོན་མགར་རྒྱལ་སྡེ་དེ་ལ་ཚིགས་སུ་བཅད་དེ་གསུངས་པ། </s>
    <s id="1674:2">ཁྱོད་གང་ཚོལ་བ་འཇིག་རྟེན་མགོན་པོ་དེ་བཞིན་གཤེགས། །</s>
  </p>
  <p id="1675">
    <s id="1675:1">བཟང་པོ་དེ་ནི་ཁྱོད་ཀྱི་ཕྱིར་བཞུགས་གང་འདོད་ཞུས། །</s>
  </p>
  <p id="1676">
    <s id="1676:1">ང་ནི་ཞུས་པའི་ལན་འདེབས་ང་ནི་ཐེ་ཚོམ་གཅོད། </s>
    <s id="1676:2">ཁྱོད་ཀྱི་ཡིད་ལ་གང་བསམས་མྱུར་དུ་ཞུ་བ་ཞུས། །</s>
  </p>
  <p id="1677">
    <s id="1677:1">ཞི་བའི་ཡིད་ཀྱིས་བཟོ་གང་རྣམ་པ་ཞུ་བ་ནི། །</s>
    <s id="1677:2">འཇིག་རྟེན་གང་དུ་ཅུང་ཟད་བཟོ་ནི་བདག་མ་འཚལ། །</s>
    <s id="1677:3">རྒྱལ་སྡེ་སངས་རྒྱས་རབ་སྣང་ཞུ་བ་ཞུས་པ་དང་། །</s>
    <s id="1677:4">སྟོན་པ་ཀུན་གཟིགས་འདྲེན་པས་དེ་ཡི་ལུང་བསྟན་མཛད། །</s>
  </p>
  <p id="1678">
    <s id="1678:1">གང་ལ་བཟོ་མེད་གང་ན་ནམ་ཡང་བཟོ་བོ་མེད། །</s>
  </p>
  <p id="1679">
    <s id="1679:1">ཆོས་ཀུན་མ་སྐྱེས་འདི་ནི་མི་མཆོག་བཟོ་ཡིན་ནོ། །</s>
  </p>
  <p id="1680">
    <s id="1680:1">ང་ཡི་བཟོ་འདི་བསླབས་དང་མྱུར་དུ་བཟོ་བོར་འགྱུར། །</s>
  </p>
  <p id="1681">
    <s id="1681:1">བཟོ་རྣམས་ཀུན་ལ་བསླབས་པས་སྲོག་ཆགས་དོན་བྱེད་དོ། །</s>
  </p>
  <p id="1682">
    <s id="1682:1">དེ་ནས་མཚོན་མགར་རྒྱལ་སྡེས་སའི་ཕྱོགས་དེ་ཉིད་དུ་མ་གཡོས་པར་མི་སྐྱེ་བའི་ཆོས་ལ་བཟོད་པ་དེ་ཉིད་ཐོབ་བོ། །</s>
    <s id="1682:2">མཽད་གལ་གྱི་བུ་ཁྱོད་དེའི་ཚེ་དེའི་དུས་ན་མཚོན་མགར་རྒྱལ་སྡེ་ཞེས་བྱ་<ref folio="F.171.a"/>བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="1683">
    <s id="1683:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="1684">
    <s id="1684:1">ང་དེའི་ཚེ་དེའི་དུས་ན་མཚོན་མགར་རྒྱལ་སྡེ་ཞེས་བྱ་བར་གྱུར་ཏོ། །</s>
  </p>
  <p id="1685">
    <s id="1685:1">བླ་ན་མེད་པའི་བཟོ་བསླབས་སོ། །</s>
  </p>
  <p id="1686">
    <s id="1686:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་ཁམས་སྣ་ཚོགས་ཤེས་པ་འགོག་པར་འགྱུར་བའི་ལམ་ཤེས་པ་ལ་སློབ་པར་འདོད་པས་ཆོས་ཐམས་ཅད་ཀྱི་སྐྱེ་བ་མེད་པ་ལ་བསླབ་པར་བྱའོ། །</s>
  </p>
  <p id="1687">
    <s id="1687:1">མཽད་གལ་གྱི་བུ་ངས་འཇིག་རྟེན་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་འཇིག་རྟེན་ཤེས་པ་བསླབས་ནས་སེམས་ཅན་རྣམས་ལ་ཡང་དག་པ་ཇི་ལྟ་བ་བཞིན་ཇི་ལྟར་རབ་ཏུ་བསྟན་པར་བྱ་སྙམ་ནས</s>
  </p>
  <p id="1688">
    <s id="1688:1">དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་ཏེ། </s>
  </p>
  <p id="1689">
    <s id="1689:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན་རྟོག་པ་ངེས་པར་དཔྱོད་པ་ཞེས་བྱ་བ་རྩ་བ་འབྱིན་པ་འཇིག་རྟེན་པ་ཐམས་ཅད་ཀྱི་རྒྱུད་མངོན་པར་ཤེས་པ་ཞིག་བྱུང་ངོ་། །</s>
  </p>
  <p id="1690">
    <s id="1690:1">དེ་གྲོང་དང་། གྲོང་ཁྱེར་དང་། གྲོང་རྡལ་དང་། ཡུལ་འཁོར་དང་རྒྱལ་པོའི་ཕོ་བྲང་འཁོར་དུ་ཞུགས་ནས་རྩ་བ་ཤེས་པ་ཡང་དག་པར་རབ་ཏུ་སྟོན་ཏོ། །</s>
  </p>
  <p id="1691">
    <s id="1691:1">དེའི་ཚེ་ཡོངས་སུ་རྒྱུ་བ་པ་འཆར་ཀ་ཞེས་བྱ་བ་དགེ་བའི་རྩ་བ་ཀུན་ལ་བསླབས་པ་ཞིག་བྱུང་ངོ་། །</s>
  </p>
  <p id="1692">
    <s id="1692:1">དེས་རྟོག་པ་ལ་ངེས་པར་སེམས་པ་རྩ་བ་འབྱིན་པར་བྱེད་པ་དེ་སྐྱེ་བོའི་ཚོགས་མང་པོའི་མདུན་དུ་རྩ་བ་ཤེས་པ་རབ་ཏུ་སྟོན་ཏོ་ཞེས་ཐོས་སོ། །</s>
  </p>
  <p id="1693">
    <s id="1693:1">ཐོས་ནས་འདི་སྙམ་དུ་སེམས་ཏེ། </s>
  </p>
  <p id="1694">
    <s id="1694:1">འཇིག་རྟེན་གྱི་ཤེས་པ་འདི་ལྟ་བུར་ཡང་དག་པར་རབ་ཏུ་བསྟན་པར་མི་བྱ་སྟེ། </s>
  </p>
  <p id="1695">
    <s id="1695:1">འདི་ལྟར་བདག་ཉིད་ཀྱིས་འཇིག་རྟེན་གྱི་ཤེས་པ་རིག་པར་བྱའོ་སྙམ་མོ། །</s>
  </p>
  <p id="1696">
    <s id="1696:1">དེ་རྩ་བ་ཤེས་པ་ཐོས་ནས་</s>
  </p>
  <p id="1697">
    <s id="1697:1">དེ་དགོན་པར་སོང་སྟེ་</s>
  </p>
  <p id="1698">
    <s id="1698:1">བས་མཐའི་གནས་མལ་དུ་གནས་བཅས་ནས་</s>
  </p>
  <p id="1699">
    <s id="1699:1">བདག་གིས་འཇིག་རྟེན་གྱི་ཤེས་པ་གང་ལས་བཙལ་བར་བྱ་སྙམ་དུ་དེ་ལྟར་སོ་སོར་རྟོག་གོ། །</s>
  </p>
  <p id="1700">
    <s id="1700:1">དེ་འདི་སྙམ་དུ་སེམས་ཏེ་འཇིག་རྟེན་གྱི་ཤེས་པ་ལུས་འདི་ཉིད་ལས་གཞན་དུ་བཙལ་བར་མི་བྱའོ་སྙམ་མོ། །</s>
  </p>
  <p id="1701">
    <s id="1701:1">དེ་འདི་སྙམ་དུ་སེམས་ཏེ། </s>
  </p>
  <p id="1702">
    <s id="1702:1">འཇིག་རྟེན་འདི་དག་གང་ཡིན་ཞེས་དེ་དེ་ལྟར་སོ་སོར་རྟོག་པ་ན་འདི་ལྟར་སེམས་སྐྱེས་ཏེ། </s>
  </p>
  <p id="1703">
    <s id="1703:1">འཇིག་རྟེན་འདི་ནི་འདི་ལྟ་སྟེ། </s>
  </p>
  <p id="1704">
    <s id="1704:1">ཕུང་པོ་ལྔ་དག་གོ། །</s>
  </p>
  <p id="1705">
    <s id="1705:1">དེ་དག་ནི་སྐྱེ་བ་དང་། རྒ་བ་དང་། ན་བ་དང་། <ref folio="F.171.b"/>འཆི་བས་འཇིག་རབ་ཏུ་འཇིག་རྣམ་པར་རབ་ཏུ་འཇིག་ཤིག་ཤིག་པོར་འགྱུར། </s>
  </p>
  <p id="1706">
    <s id="1706:1">ལྷོད་ལྷོད་པོར་འགྱུར། </s>
  </p>
  <p id="1707">
    <s id="1707:1">རྙིངས་པར་འགྱུར། </s>
  </p>
  <p id="1708">
    <s id="1708:1">ཁ་དོག་ངན་པར་འགྱུར་རོ། །</s>
  </p>
  <p id="1709">
    <s id="1709:1">ཡོངས་སུ་ཤེས་པ་གང་གིས་འཇིག་རྟེན་འདི་ཉིད་དེ་ལྟར་ཤེས་ན། </s>
  </p>
  <p id="1710">
    <s id="1710:1">རྒ་བའི་སྡུག་བསྔལ་དག་འགག་པར་འགྱུར། </s>
  </p>
  <p id="1711">
    <s id="1711:1">ན་བའི་སྡུག་བསྔལ་དག་འགག་པར་འགྱུར། </s>
  </p>
  <p id="1712">
    <s id="1712:1">འཆི་བའི་སྡུག་བསྔལ་དག་འགག་པར་འགྱུར་རོ་སྙམ་མོ། །</s>
  </p>
  <p id="1713">
    <s id="1713:1">དེ་འདི་སྙམ་དུ་སེམས་ཏེ། </s>
  </p>
  <p id="1714">
    <s id="1714:1">སེམས་ཅན་འདི་དག་ཐམས་ཅད་ནི་འཇིག་རྟེན་གནས་པ་ཐམས་ཅད་འཇིག་པའི་ཆོས་དང་རབ་ཏུ་འཇིག་པའི་ཆོས་སུ་སེམས་ཅན་དེ་དག་གིས་རབ་ཏུ་མི་ཤེས་སོ་སྙམ་ནས། </s>
  </p>
  <p id="1715">
    <s id="1715:1">དེ་སེམས་ཅན་འདི་དག་ཉིད་ལས་སྙིང་རྗེ་ཆེན་པོ་ཐོབ་སྟེ། </s>
  </p>
  <p id="1716">
    <s id="1716:1">བདག་གིས་སེམས་ཅན་འདི་དག་འཇིག་རྟེན་ལས་ཡོངས་སུ་ཐར་བར་བྱའོ་སྙམ་མོ། །</s>
  </p>
  <p id="1717">
    <s id="1717:1">དེ་འདི་ཉིད་ལ་བརྩོན་པས་མངོན་པར་ཤེས་པ་ལྔ་ཐོབ་སྟེ། </s>
  </p>
  <p id="1718">
    <s id="1718:1">དེ་རང་གི་མངོན་པར་ཤེས་པ་ལྔ་པོ་དེ་དག་གིས་རྩེའོ། །</s>
  </p>
  <p id="1719">
    <s id="1719:1">མངོན་པར་ཤེས་པ་ལྔ་པོ་དག་སེམས་ཅན་རྣམས་ལ་ཡང་དག་པར་རབ་ཏུ་སྟོན་ཏོ། །</s>
  </p>
  <p id="1720">
    <s id="1720:1">མངོན་པར་ཤེས་པ་ལྔ་དང་ལྡན་པས་སེམས་ཅན་དག་འགྲོ་བ་ལྔར་རྣམ་པར་རྒྱུག་པ་མཐོང་ངོ་། །</s>
  </p>
  <p id="1721">
    <s id="1721:1">དེས་ན་སྙིང་རྗེ་ཆེན་པོ་བསྐྱེད་ནས་སངས་རྒྱས་ཀྱི་ཞིང་དེ་ན་སེམས་ཅན་དེ་དག་ཐམས་ཅད་མངོན་པར་ཤེས་པ་ལྔ་ལ་རབ་ཏུ་བཀོད་དོ། །</s>
  </p>
  <p id="1722">
    <s id="1722:1">མཽད་གལ་གྱི་བུ་ཁྱོད་དེའི་ཚེ་དེའི་དུས་ན་ཡོངས་སུ་རྒྱུ་བ་པ་འཆར་ཀ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ། </s>
  </p>
  <p id="1723">
    <s id="1723:1">ང་དེའི་ཚེ་དེའི་དུས་ན་ཡོངས་སུ་རྒྱུ་བ་པ་འཆར་ཀ་ཞེས་བྱ་བར་གྱུར་ཏོ། །</s>
  </p>
  <p id="1724">
    <s id="1724:1">ངས་གང་གིས་སངས་རྒྱས་ཀྱི་ཞིང་ཐམས་ཅད་དང་ལྡན་པའི་སེམས་ཅན་དེ་དག་མངོན་པར་ཤེས་པ་ལྔ་ལ་བཀོད་དོ། །</s>
  </p>
  <p id="1725">
    <s id="1725:1">སེམས་ཅན་དེ་དག་ཐམས་ཅད་ཀྱི་མངོན་པར་ཤེས་པ་ལྔ་པོ་དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་སོ། །</s>
  </p>
  <p id="1726">
    <s id="1726:1">སེམས་ཅན་དེ་དག་ཐམས་ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བ་སེམས་ཅན་རྣམས་ཀྱི་དོན་བྱས་ནས་ཡོངས་སུ་མྱ་ངན་ལས་བཟླས་སོ། །</s>
  </p>
  <p id="1727">
    <s id="1727:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་འཇིག་རྟེན་བདག་གི་ལུས་འདོམ་གང་ཙམ་པ་འདི་ཉིད་རིག་པར་བྱ། </s>
  </p>
  <p id="1728">
    <s id="1728:1">འཇིག་རྟེན་ཀུན་འབྱུང་བ་དང་། འཇིག་རྟེན་འགོག་པ་དང་། འཇིག་རྟེན་འགོག་པར་འགྱུར་བའི་ལམ་ཡང་རིག་པར་<ref folio="F.172.a"/>བྱའོ། །</s>
  </p>
  <p id="1729">
    <s id="1729:1">མཽད་གལ་གྱི་བུ་ངས་གཞན་ཡང་འཇིག་རྟེན་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་ཏེ། </s>
  </p>
  <p id="1730">
    <s id="1730:1">སྦྱིན་པའི་ཕ་རོལ་ཏུ་ཕྱིན་པ་དང་ཡང་དག་པར་ལྡན་པར་བྱས། </s>
  </p>
  <p id="1731">
    <s id="1731:1">ཚུལ་ཁྲིམས་དང་བཟོད་པ་དང་བརྩོན་འགྲུས་དང་བསམ་གཏན་དང་ཤེས་རབ་ཀྱི་ཕ་རོལ་ཏུ་ཕྱིན་པ་དང་ཡང་དག་པར་ལྡན་པར་བྱས་སོ། །</s>
  </p>
  <p id="1732">
    <s id="1732:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་ཅིང་གྲངས་མེད། </s>
  </p>
  <p id="1733">
    <s id="1733:1">བསམ་གྱིས་མི་ཁྱབ་གཞལ་དུ་མེད་གཞལ་གྱིས་མི་ལང་བརྗོད་དུ་མེད་པའི་འཁོར་བ་དེའི་ཕ་རོལ་གྱི་ཡང་ཆེས་ཕ་རོལ་ན་དེད་དཔོན་སྙིང་རྗེ་ཅན་ཞེས་བྱ་བ་</s>
    <s id="1733:2">མཛངས་ཤིང་གསལ་ལ་ཡིད་གཞུངས་པ། ཕྱོགས་ལ་མཁས་པ་དང་། ཕྱོགས་མཚམས་ལ་མཁས་པ་དང་། དོན་ལ་མཁས་པ་དང་། དོན་མ་ཡིན་པ་ལ་མཁས་པ་དང་། རྒྱུ་སྐར་ལ་མཁས་པ་དང་། ཉིན་མོ་ལ་མཁས་པ་དང་། ཐང་ཅིག་ལ་མཁས་པ་དང་། སྐད་ཅིག་ལ་མཁས་པ་དང་། ཡུད་ཙམ་ལ་མཁས་པ་དང་། ཐབས་ལ་མཁས་པ་དང་། ངན་སོང་ལ་མཁས་པ་ཞིག་བྱུང་ངོ་། །</s>
  </p>
  <p id="1734">
    <s id="1734:1">དེ་ངེས་པར་བྱས་པ་ཡིན་ཏེ། </s>
  </p>
  <p id="1735">
    <s id="1735:1">དགེ་མཚན་དང་བཀྲ་ཤིས་བྱས་ནས་ཚོང་པ་ལྔ་བརྒྱ་དང་ལྷན་ཅིག་ཏུ་རྒྱ་མཚོ་ཆེན་པོར་ཞུགས་སོ། །</s>
  </p>
  <p id="1736">
    <s id="1736:1">དེར་ཚོང་པའི་དེད་དཔོན་འདྲེན་པ་དེས་ཚོང་པ་དེ་དག་ལ་འཇིག་རྟེན་གྱི་གཏམ་སྨྲའོ། །</s>
  </p>
  <p id="1737">
    <s id="1737:1">འཇིག་རྟེན་འདིའི་ཤར་ཕྱོགས་ཀྱི་འཇིག་རྟེན་གྱི་ཁམས་དཔག་ཏུ་མེད་པ་ན་གཞན་ནི་སྐྱེ། </s>
  </p>
  <p id="1738">
    <s id="1738:1">གཞན་ནི་འགག །</s>
  </p>
  <p id="1739">
    <s id="1739:1">གཞན་ནི་འཇིག །</s>
  </p>
  <p id="1740">
    <s id="1740:1">གཞན་ནི་འབྱུང་། </s>
  </p>
  <p id="1741">
    <s id="1741:1">གཞན་ནི་ཞིག་ནས་གནས། </s>
  </p>
  <p id="1742">
    <s id="1742:1">གཞན་ནི་བྱུང་ནས་གནས། </s>
  </p>
  <p id="1743">
    <s id="1743:1">གཞན་ནི་བྱུང་སྟེ་གྲོགས་པོ་དག་འཇིག་རྟེན་གྱི་ཁམས་དེ་དག་ནི་མཐའ་མེད་དོ། །</s>
  </p>
  <p id="1744">
    <s id="1744:1">དེ་བཞིན་དུ་ཕྱོགས་བཅུའི་འཇིག་རྟེན་གྱི་ཁམས་དེ་དག་ན་སེམས་ཅན་རིགས་ཕུན་སུམ་ཚོགས་པ་ཡོད། </s>
  </p>
  <p id="1745">
    <s id="1745:1">སེམས་ཅན་རིགས་དམའ་བ་ཡོད་སེམས་ཅན་ཁ་ཅིག་ནི་ཕྱུག །</s>
  </p>
  <p id="1746">
    <s id="1746:1">ཁ་ཅིག་ནི་དབུལ། སེམས་ཅན་ཁ་ཅིག་ནི་བྲན་ཡིན། </s>
  </p>
  <p id="1747">
    <s id="1747:1">ཁ་ཅིག་ནི་རྗེ་བོ་ཡིན་ཏེ། </s>
  </p>
  <p id="1748">
    <s id="1748:1">དེ་ལྟར་སྤྱི་ཤེས་པ་དང་། ཁྱད་པར་ཤེས་པ་རྣམ་པ་དུ་མ་འདི་ནི་འཇིག་རྟེན་ཤེས་པ་ཞེས་བྱའོ། །</s>
  </p>
  <p id="1749">
    <s id="1749:1">གྲོགས་པོ་དག་དེ་ལྟ་བས་ན་འཇིག་རྟེན་དང་འཇིག་རྟེན་གྱི་ཤེས་པ་ལ་འབད་པར་བྱའོ། །</s>
  </p>
  <p id="1750">
    <s id="1750:1">མཽད་<ref folio="F.172.b"/>གལ་གྱི་བུ་དེ་ཇི་སྙམ་དུ་སེམས། </s>
    <s id="1750:2">དེའི་ཚེ་དེའི་དུས་ན་དེད་དཔོན་སྙིང་རྗེ་ཅན་ཞེས་བྱ་བ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="1751">
    <s id="1751:1">དེ་ཅིའི་ཕྱིར་ཞེ་ན། </s>
    <s id="1751:2">ང་དེའི་ཚེ་དེའི་དུས་ན་དེད་དཔོན་སྙིང་རྗེ་ཅན་ཞེས་བྱ་བར་གྱུར་ཏོ། །</s>
  </p>
  <p id="1752">
    <s id="1752:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་འཇིག་རྟེན་དང་འཇིག་རྟེན་གྱི་སྤྱོད་པ་ལ་རྣལ་འབྱོར་དུ་བྱའོ། །</s>
  </p>
  <p id="1753">
    <s id="1753:1">མཽད་གལ་གྱི་བུ་ངས་གཞན་ཡང་འཇིག་རྟེན་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་ཏེ། </s>
  </p>
  <p id="1754">
    <s id="1754:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="1755">
    <s id="1755:1">དེའི་ཕ་རོལ་གྱི་ཡང་ཆེས་ཕ་རོལ་ན་སྐྱེ་བོ་ཐམས་ཅད་ཀྱི་བསམ་པའི་རྗེས་སུ་འཇུག་པ་ཞེས་བྱ་བ་</s>
    <s id="1755:2">གཟུགས་ཀྱིས་འཚོ་བ་གཟུགས་བཟང་ཞིང་མཛེས་ལ་བལྟ་ན་</s>
  </p>
  <p id="1756">
    <s id="1756:1">སྡུག་པ། </s>
    <s id="1756:2">ཁ་དོག་བཟང་པོ་རྒྱས་པ་མཆོག་དང་ལྡན་པ་ཞིག་བྱུང་ངོ་། །</s>
  </p>
  <p id="1757">
    <s id="1757:1">དེས་སྐྱེས་བུ་གང་དང་གང་དུ་འགྲོ་བར་འགྱུར་བ་དེ་དང་དེར་ཐམས་ཅད་ཀྱི་བསམ་པའི་རྗེས་སུ་འཇུག་སྟེ། </s>
  </p>
  <p id="1758">
    <s id="1758:1">བདག་གི་ངོ་བོ་ཉིད་ནི་མི་སྟོན་ཅིང་གར་ཡང་རྗེས་སུ་མི་གཏོང་ངོ་། །</s>
  </p>
  <p id="1759">
    <s id="1759:1">མཽད་གལ་གྱི་བུ་དེ་བཞིན་དུ་འདུ་བྱེད་ཐམས་ཅད་ཇི་ལྟ་ཇི་ལྟར་སོ་སོར་བརྟགས་ན། </s>
  </p>
  <p id="1760">
    <s id="1760:1">དངོས་པོ་མེད་པར་མཐོང་སྟེ། </s>
  </p>
  <p id="1761">
    <s id="1761:1">འདུ་བྱེད་རྣམས་གང་ཡང་ངེས་པ་མེད་དོ། །</s>
  </p>
  <p id="1762">
    <s id="1762:1">གལ་ཏེ་གཙང་བར་རྟོག་ན་གཙང་བའི་ཁ་དོག་ཏུ་སྟོན་ལ། </s>
    <s id="1762:2">གལ་ཏེ་མི་གཙང་བར་རྟོག་ན་མི་གཙང་བའི་ཁ་དོག་ཏུ་སྟོན་ཏོ། །</s>
  </p>
  <p id="1763">
    <s id="1763:1">དེ་བཞིན་དུ་སྦྱར་ཏེ། </s>
  </p>
  <p id="1764">
    <s id="1764:1">གལ་ཏེ་བདེ་བའམ། གལ་ཏེ་སྡུག་བསྔལ་བའམ། གལ་ཏེ་རྟག་པའམ། གལ་ཏེ་མི་རྟག་པའམ། གལ་ཏེ་མཚན་མའམ། གལ་ཏེ་མཚན་མ་མེད་པར་རྟོག་ན་</s>
  </p>
  <p id="1765">
    <s id="1765:1">དེའི་ཁ་དོག་ཏུ་སྟོན་པར་བྱེད་དོ། །</s>
  </p>
  <p id="1766">
    <s id="1766:1">མཽད་གལ་གྱི་བུ་དེ་ལ་གཙང་བར་རྟོག་པ་ནི་འཆིང་ལ། མི་གཙང་བར་རྟོག་པ་ནི་ཐར་པའོ། །</s>
  </p>
  <p id="1767">
    <s id="1767:1">བདེ་བར་རྟོག་པ་ནི་འཆིང་ལ། སྡུག་བསྔལ་དུ་རྟོག་པ་ནི་ཐར་པའོ། །</s>
  </p>
  <p id="1768">
    <s id="1768:1">དེ་བཞིན་དུ་སྦྱར་ཏེ། </s>
  </p>
  <p id="1769">
    <s id="1769:1">རྟག་པ་ནི་འཆིང་ལ་མི་རྟག་པ་ནི་ཐར་པའོ། །</s>
  </p>
  <p id="1770">
    <s id="1770:1">བདག་ནི་འཆིང་ལ་བདག་མེད་པ་ནི་ཐར་པའོ། </s>
  </p>
  <p id="1771">
    <s id="1771:1">མཚན་མར་རྟོག་པ་ནི་འཆིང་ལ། མཚན་མེད་པ་རྟོག་པ་ནི་ཐར་པའོ། །</s>
  </p>
  <p id="1772">
    <s id="1772:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཡོངས་སུ་མྱ་ངན་ལས་འདའ་བར་འདོད་པ་དང་། སེམས་ཅན་རྣམས་ཀྱང་<ref folio="F.173.a"/>ཡོངས་སུ་མྱ་ངན་ལས་བཟླ་བར་འདོད་པས། གཙང་བའི་མཚན་མ་སྤང་བར་བྱ་ཞིང་། མི་གཙང་བའི་མཚན་མ་ལ་བསྟེན་པར་བྱའོ། །</s>
  </p>
  <p id="1773">
    <s id="1773:1">དེ་བཞིན་དུ་སྦྱར་ཏེ། </s>
  </p>
  <p id="1774">
    <s id="1774:1">མཚན་མ་སྤང་བར་བྱ་ཞིང་། མཚན་མ་མེད་པ་ལ་བསྟེན་པར་བྱ་བའི་བར་དུ་སྟེ་ཐར་པའི་ལམ་ནི་དེ་ཡིན་ནོ། །</s>
  </p>
  <p id="1775">
    <s id="1775:1">མཽད་གལ་གྱི་བུ་བྱང་ཆུབ་སེམས་དཔས་འཇིག་རྟེན་ཤེས་པ་ཀུན་འབྱུང་བ་ཤེས་པ་ལ་ཇི་ལྟར་བསླབ་པར་བྱ་ཞེ་ན། </s>
  </p>
  <p id="1776">
    <s id="1776:1">མཽད་གལ་གྱི་བུ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་</s>
  </p>
  <p id="1777">
    <s id="1777:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་དགེ་བའི་བཤེས་གཉེན་ལ་བསྟེན་པ་བརྩོན་པ་མི་གཏང་བར་བྱའོ། །</s>
  </p>
  <p id="1778">
    <s id="1778:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="1779">
    <s id="1779:1">བྱང་ཆུབ་སེམས་དཔའ་འོད་ཡང་དག་འཕགས་ཞེས་བྱ་བ་</s>
    <s id="1779:2">བླ་ན་</s>
  </p>
  <p id="1780">
    <s id="1780:1">མེད་པ་ཡང་དག་པར་རྫོགས་པའི་བྱང་ཆུབ་ལ་ཡང་དག་པར་གནས་པ་དེ་བཞིན་གཤེགས་པ་དཔག་ཏུ་མེད་པ་ལ་དགེ་བའི་རྩ་བ་བསྐྱེད་པ། དགེ་བའི་རྩ་བ་རྣམ་པ་སྣ་ཚོགས་དང་ལྡན་པ་ཞིག་བྱུང་ངོ་། །</s>
  </p>
  <p id="1781">
    <s id="1781:1">དེ་ཉལ་བའི་རྨི་ལམ་ན་དེ་བཞིན་གཤེགས་པ་དང་ལྷན་ཅིག་གཏམ་ཡང་དག་པར་རྗོད་པ་འཇུག་པ་ལ་མ་གཏོགས་པར་གཞན་ཅི་ཡང་མི་མཐོང་སྟེ། </s>
  </p>
  <p id="1782">
    <s id="1782:1">ཇི་ལྟར་འདིར་དེ་བཞིན་གཤེགས་པ་དང་ལྷན་ཅིག་འདྲིས་པར་བྱས་སོ། །</s>
  </p>
  <p id="1783">
    <s id="1783:1">དེའི་ཚེ་དེ་བཞིན་གཤེགས་པ་ཐོགས་མེད་སྟོན་ཅེས་བྱ་བ་འཇིག་རྟེན་དུ་བྱུང་སྟེ། </s>
  </p>
  <p id="1784">
    <s id="1784:1">དེ་བཞིན་གཤེགས་པ་ཐོགས་མེད་སྟོན་དེ་དང་ལྷན་ཅིག་བར་དུ་གཏམ་འདི་ལྟ་བུ་དག་བྱས་སོ། །</s>
  </p>
  <p id="1785">
    <s id="1785:1">བཅོམ་ལྡན་འདས་འཇིག་རྟེན་ཤེས་པ་དང་། </s>
    <s id="1785:2">ཀུན་འབྱུང་བ་ཤེས་པ་ཇི་ལྟར་ཡང་དག་པར་འགྲུབ་པར་འགྱུར། </s>
  </p>
  <p id="1786">
    <s id="1786:1">འཇིག་རྟེན་ཤེས་པ་དང་། ཀུན་འབྱུང་བ་ཤེས་པ་དེའི་རྒྱུ་ཉེ་བར་བགྱིད་པར་འགྱུར་བ་ནི་གང་ལགས། བཀའ་སྩལ་པ། </s>
    <s id="1786:2">རིགས་ཀྱི་བུ་ཁྱོད་སྐྱེ་བོ་མང་པོ་ལ་ཕན་པར་ཞུགས་ཤིང་ཁྱོད་སྐྱེ་བོ་མང་པོ་ལ་ཕན་པའི་ཕྱིར། དེ་བཞིན་གཤེགས་པ་ལ་དོན་འདི་ཡོངས་སུ་ཞུ་བར་སེམས་པ་ནི་ལེགས་སོ་ལེགས་སོ། །</s>
  </p>
  <p id="1787">
    <s id="1787:1">རིགས་ཀྱི་བུ་དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་ཟུང་ཤིག་དང་ངས་བཤད་དོ། །</s>
  </p>
  <p id="1788">
    <s id="1788:1">བཅོམ་ལྡན་འདས་ལེགས་སོ་ཞེས་གསོལ་ནས། </s>
  </p>
  <p id="1789">
    <s id="1789:1">བཅོམ་ལྡན་འདས་ཀྱི་ལྟར་ཉན་ཏོ། །</s>
  </p>
  <p id="1790">
    <s id="1790:1">རིགས་ཀྱི་བུ་འདི་ལ་བྱང་ཆུབ་སེམས་དཔའ་སེམས་དཔའ་<ref folio="F.173.b"/>ཆེན་པོ་བླ་ན་</s>
  </p>
  <p id="1791">
    <s id="1791:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་བསྟན་བཅོས་ཐམས་ཅད་ཤེས་པར་བྱ་བ་ལ་མངོན་པར་བརྩོན་པར་བྱ་སྟེ</s>
  </p>
  <p id="1792">
    <s id="1792:1">ཤེས་པ་ཁོང་དུ་ཆུད་པར་བྱ་བའི་ཕྱིར་རྟོགས་པ་ལ་ཡང་བརྩོན་པར་བྱའོ། །</s>
  </p>
  <p id="1793">
    <s id="1793:1">འདི་ལྟ་སྟེ་བཤད་པ་དང་སྔོན་གྱི་རབས་ཀྱི་གྲུབ་པའི་མཐའ་འདི་ལ་སྤྱོད་པའི་བྱང་ཆུབ་སེམས་དཔའ་གང་ཟག་གི་ཐ་སྙད་དང་། གྲོང་གི་ཐ་སྙད་ལ་བསླབ་པར་བྱ། </s>
  </p>
  <p id="1794">
    <s id="1794:1">ཡུལ་གྱི་ཐ་སྙད་ལ་བསླབ་པར་བྱ། </s>
  </p>
  <p id="1795">
    <s id="1795:1">གང་དང་གང་དུ་འགྲོ་བ་དེ་དང་དེའི་ཐ་སྙད་ལ་བསླབ་པར་བྱ། </s>
  </p>
  <p id="1796">
    <s id="1796:1">ཇི་ཙམ་དུ་འཇིག་རྟེན་གྱི་ཤེས་པ་གང་དག་ཤེས་པ་ཐམས་ཅད་ལ་མཁས་པར་བྱའོ། །</s>
  </p>
  <p id="1797">
    <s id="1797:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="1797:2">དེའི་ཚེ་དེའི་དུས་ན་བྱང་ཆུབ་སེམས་དཔའ་འོད་ཡང་དག་འཕགས་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="1798">
    <s id="1798:1">དེ་ཅིའི་ཕྱིར་ཞེ་ན། </s>
    <s id="1798:2">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་འོད་ཡང་དག་འཕགས་ཞེས་བྱ་བར་གྱུར་ཏོ། །</s>
  </p>
  <p id="1799">
    <s id="1799:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་འཇིག་རྟེན་ཤེས་པ་ཀུན་འབྱུང་བ་ཤེས་པ་ལ་བསླབ་པར་བྱའོ། །</s>
  </p>
  <p id="1800">
    <s id="1800:1">མཽད་གལ་གྱི་བུ་ངས་གཞན་ཡང་འཇིག་རྟེན་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་ཏེ། </s>
  </p>
  <p id="1801">
    <s id="1801:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="1802">
    <s id="1802:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="1803">
    <s id="1803:1">གཙོ་བོའི་བུ་མྱ་ངན་སེལ་ཅེས་བྱ་བ་སྔོན་གྱི་རྒྱལ་བ་ལ་ལྷག་པར་བྱ་བ་བྱས་པ་ཞིག་བྱུང་ངོ་། །</s>
  </p>
  <p id="1804">
    <s id="1804:1">དེ་འདི་སྙམ་དུ་སེམས་ཏེ། </s>
  </p>
  <p id="1805">
    <s id="1805:1">འཇིག་རྟེན་ཤེས་པ་ཀུན་འབྱུང་བ་ཤེས་པ་མངོན་པར་རྫོགས་པར་ཤེས་ནས་ཡང་དག་པར་བཤད་པར་བྱའོ་སྙམ་མོ། །</s>
  </p>
  <p id="1806">
    <s id="1806:1">དེ་འདི་སྙམ་དུ་སེམས་ཏེ། </s>
  </p>
  <p id="1807">
    <s id="1807:1">འཇིག་རྟེན་ན་དགེ་སྦྱོང་དང་བྲམ་ཟེ་གང་འཇིག་རྟེན་ཤེས་པ་ཀུན་འབྱུང་བ་ཤེས་པ་ཡང་དག་པ་ཇི་ལྟ་བ་བཞིན་རབ་ཏུ་ཤེས་པ་སུ་ཡོད། </s>
  </p>
  <p id="1808">
    <s id="1808:1">དེ་ལ་བདག་ཡོངས་སུ་དྲིའོ་སྙམ་མོ། །</s>
  </p>
  <p id="1809">
    <s id="1809:1">དེའི་ཚེ་དེ་བཞིན་གཤེགས་པ་བདུད་རྩིའི་དབྱངས་སྒྲོགས་ཞེས་བྱ་བ་ནས། </s>
  </p>
  <p id="1810">
    <s id="1810:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="1811">
    <s id="1811:1">དེ་བཞིན་གཤེགས་པ་བདུད་རྩིའི་དབྱངས་སྒྲོགས་དེའི་སངས་རྒྱས་ཀྱི་<ref folio="F.174.a"/>ཞིང་དེར་གཙོ་བོའི་བུ་མྱ་ངན་སེལ་བ་དེ་བྱུང་ངོ་། །</s>
  </p>
  <p id="1812">
    <s id="1812:1">དེ་ནས་གཙོ་བོའི་བུ་མྱ་ངན་སེལ་སྐྱེས་མ་ཐག་པའི་སྔོན་གྱི་གཉེན་རྙིང་པ་ལྷ་སྙིང་རྗེ་ཅན་དེས་བར་སྣང་ལ་འདུག་སྟེ། </s>
  </p>
  <p id="1813">
    <s id="1813:1">ལུས་སྣང་བར་བྱས་ནས་</s>
  </p>
  <p id="1814">
    <s id="1814:1">གཙོ་བོའི་བུ་སྙིང་རྗེ་ཅན་དེ་ལ་ཚིགས་སུ་བཅད་དེ་</s>
  </p>
  <p id="1815">
    <s id="1815:1">སྨྲས་པ། </s>
    <s id="1815:2">འཇིག་རྟེན་མགོན་པོ་བདུད་རྩིའི་དབྱངས་སྒྲོགས་པ། །</s>
    <s id="1815:3">གཟི་བརྗིད་མཐའ་ཡས་སྟོབས་བཅུ་མངའ་བ་འདི། །</s>
    <s id="1815:4">འགྲོ་ལ་ཕན་པ་དཔག་ཏུ་མེད་པ་སྤྱོད། །</s>
  </p>
  <p id="1816">
    <s id="1816:1">འགྲོ་བའི་ཐེ་ཚོམ་སེལ་ཅིང་གཅོད་པར་མཛད། །</s>
  </p>
  <p id="1817">
    <s id="1817:1">གང་གིས་ལག་མཐིལ་སྐྱུ་རུ་ར་བཞག་ལྟར། །དེ་བཞིན་ལྷ་དང་མི་ཡི་བསམ་པ་གཟིགས། །</s>
  </p>
  <p id="1818">
    <s id="1818:1">གང་དག་འདས་དང་མ་འོངས་ད་ལྟར་བྱུང་། །</s>
  </p>
  <p id="1819">
    <s id="1819:1">འགྲོ་བ་འདི་དག་ད་ལྟ་ཤིན་ཏུ་མཁྱེན། །</s>
  </p>
  <p id="1820">
    <s id="1820:1">བདེ་བར་གཤེགས་པ་ལྷ་མིའི་མཆོད་པའི་གནས། །</s>
  </p>
  <p id="1821">
    <s id="1821:1">དྲང་སྲོང་མགོན་པོ་སྡུག་བསྔལ་རྣམས་ལ་བརྩེ། །</s>
    <s id="1821:2">རྟག་ཏུ་འགྲོ་བའི་ཡིད་ལ་བྱེད་པ་མཁྱེན། །</s>
  </p>
  <p id="1822">
    <s id="1822:1">ཇི་ལྟར་ནོར་མཁན་རིན་ཆེན་ནོར་བུའི་སྐྱོན། །</s>
    <s id="1822:2">རབ་ཏུ་ཤེས་ཤིང་དུག་སྐྱོན་ཤེས་ལྡན་ལྟར། །</s>
    <s id="1822:3">དེ་བཞིན་སྟོབས་བཅུ་འགྲོ་བའི་བསམ་པ་མཁྱེན། །</s>
  </p>
  <p id="1823">
    <s id="1823:1">ཐུགས་རྗེ་དཔེ་མེད་དག་ནི་བསྐྱེད་ནས་སུ། །</s>
    <s id="1823:2">འདོད་ཆགས་དུག་གིས་བསྐྱེད་པའི་མི་གང་འདི། །</s>
    <s id="1823:3">རབ་ཏུ་རྨོངས་པས་ཉལ་ལ་གསོ་སྨན་བྱ། །</s>
  </p>
  <p id="1824">
    <s id="1824:1">ཞེ་སྡང་དྲག་པོའི་དུག་གིས་བསྐྱེད་པ་གང་། །དེ་ལ་བདག་གིས་བྱམས་བསྐྱེད་གསོ་སྨན་བྱ། །</s>
  </p>
  <p id="1825">
    <s id="1825:1">གཏི་མུག་དྲག་པའི་དུག་ནི་འཇིགས་ཆེན་གྱིས། །མི་ཡི་སེམས་ཀྱི་རྗེས་སུ་སོང་བ་གང་། །དེ་ལ་བདག་གིས་དུག་མེད་ནད་མེད་བྱ། །</s>
  </p>
  <p id="1826">
    <s id="1826:1">དེ་རིང་དུག་དག་བཅོམ་སྟེ་དུག་མེད་བྱ། །</s>
  </p>
  <p id="1827">
    <s id="1827:1">ཇི་ལྟར་བདག་ནི་ཐེ་ཚོམ་མི་འགྱུར་བར། །ཐེ་ཚོམ་དེ་ནི་ཁྱོད་ཀྱིས་བསལ་བར་སྤྱོད། །</s>
  </p>
  <p id="1828">
    <s id="1828:1">ལྷ་མི་ཐེ་ཚོམ་ཡིད་གཉིས་སྐྱེས་པས་འཇིག །</s>
  </p>
  <p id="1829">
    <s id="1829:1">རང་བྱུང་དེ་ལ་འདི་དག་ཞུ་བར་གྱིས། །</s>
    <s id="1829:2">དེ་ནས་དེ་ཡི་ཡིད་འོང་ཚིག་ཐོས་ཤིང་། །བདག་ཉིད་ཚེ་ལྷ་ནམ་མཁར་འདུག་མཐོང་ནས། །</s>
  </p>
  <p id="1830">
    <s id="1830:1">སོར་བཅུའི་ཐལ་མོ་སྤྱི་བོར་སྦྱར་བྱས་ཏེ། །</s>
  </p>
  <p id="1831">
    <s id="1831:1">ནམ་མཁར་འདུག་པའི་ལྷ་ལ་སངས་རྒྱས་འདྲི། །</s>
    <s id="1831:2">ཐེ་ཚོམ་དཔག་མེད་གཅོད་པའི་སངས་རྒྱས་ནི། །གང་ན་བཞུགས་ཤིང་བདག་ནི་གང་ཕྱོགས་མཆི། །</s>
    <s id="1831:3">མི་མཆོག་གཙོ་བོ་ཐུབ་པ་སྟོབས་བཅུ་ལྡན། །</s>
  </p>
  <p id="1832">
    <s id="1832:1">དེ་དྲུང་བདག་མཆི་དོན་ནི་ཐོབ་པར་བགྱི། །</s>
  </p>
  <p id="1833">
    <s id="1833:1">སྟོབས་བཅུ་ལྡན་པ་ཤར་ཕྱོགས་རྒྱལ་པོའི་ཁབ། །ཞི་བ་རྙིང་པ་ཞེས་བྱ་དེ་ན་བཞུགས། །</s>
  </p>
  <p id="1834">
    <s id="1834:1">ལྷ་<ref folio="F.174.b"/>དང་མི་ཡི་ཐེ་ཚོམ་གཅོད་མཛད་ཀྱིས། །</s>
    <s id="1834:2">སོང་ལ་རང་བྱུང་རྒྱལ་ལ་ལ་རབ་ཞུས་ཤིག །</s>
    <s id="1834:3">དེ་ནས་གཙོ་བོའི་བུ་མྱ་ངན་སེལ་གྱིས་ལྷ་དེའི་ཚིག་ཐོས་ནས་</s>
  </p>
  <p id="1835">
    <s id="1835:1">དེའི་མཚན་མོ་འདས་ཏེ</s>
  </p>
  <p id="1836">
    <s id="1836:1">སྲོག་ཆགས་བྱེ་བ་ཁྲག་ཁྲིག་སྟོང་ཕྲག་དྲུག་ཅུ་དང་ལྷན་ཅིག་ཏུ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བདུད་རྩིའི་དབྱངས་སྒྲོགས་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="1837">
    <s id="1837:1">གཙོ་བོའི་བུ་མྱ་ངན་སེལ་བས་དེ་བཞིན་གཤེགས་པ་བདུད་རྩིའི་དབྱངས་སྒྲོགས་མཛེས་པ་དང་། མཛེས་པ་སྡུག་པ་དང་། </s>
    <s id="1837:2">དབང་པོ་ཞི་ཐུགས་ཞི་དུལ་བ་དང་ཞི་གནས་མཆོག་ནི་བརྙེས། </s>
    <s id="1837:3">དུལ་བ་དང་ཞི་གནས་དམ་པ་ནི་བརྙེས་སྦས་པ། གླང་པོ་དབང་པོ་ནི་དུལ། </s>
  </p>
  <p id="1838">
    <s id="1838:1">མཚོ་ལྟར་དང་ཞིང་རྙོག་མ་མེད་ལ་རབ་ཏུ་གསལ་བར་མཐོང་ངོ་། །</s>
  </p>
  <p id="1839">
    <s id="1839:1">མཐོང་ནས་དེ་བཞིན་གཤེགས་པ་དེའི་དྲུང་དུ་གཞལ་དུ་མེད་པའི་དགའ་བ་སྐྱེས་ཏེ། </s>
  </p>
  <p id="1840">
    <s id="1840:1">དེ་རེ་ཤིག་ཆོས་མི་ཉན་ཏོ། །</s>
  </p>
  <p id="1841">
    <s id="1841:1">དེ་ནས་དེ་འདི་སྙམ་དུ་སེམས་ཏེ། </s>
  </p>
  <p id="1842">
    <s id="1842:1">ཁྱོད་ཀྱི་ཡེ་ཤེས་ཅི་འདྲ་བར་བདག་ཀྱང་དེ་འདྲ་བར་གྱུར་ཅིག །</s>
  </p>
  <p id="1843">
    <s id="1843:1">ཁྱོད་ཀྱི་སྐུ་དང་གསུང་ཅི་འདྲ་བར་བདག་ཀྱང་དེ་འདྲ་བར་གྱུར་ཅིག་སྙམ་མོ། །</s>
  </p>
  <p id="1844">
    <s id="1844:1">དེ་བཞིན་གཤེགས་པས་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ཏོ། །</s>
  </p>
  <p id="1845">
    <s id="1845:1">དེས་དེ་བཞིན་གཤེགས་པ་བདུད་རྩིའི་དབྱངས་སྒྲོགས་དེ་</s>
  </p>
  <p id="1846">
    <s id="1846:1">ལ་རིན་པོ་ཆེ་སྣ་བདུན་གྱི་མེ་ཏོག་གིས་གང་བའི་སྐོན་པ་སྟོང་མངོན་པར་གཏོར་ནས་</s>
  </p>
  <p id="1847">
    <s id="1847:1">ཚིགས་སུ་བཅད་པས་མངོན་པར་བསྟོད་པ། </s>
    <s id="1847:2">ཇི་ལྟར་ཐོས་པ་དེ་བཞིན་མཐོང་སྟེ་</s>
  </p>
  <p id="1848">
    <s id="1848:1">དེ་བས་ལྷག་པར་བཟང་། །</s>
  </p>
  <p id="1849">
    <s id="1849:1">འདི་ལྟར་ཁྱོད་ལ་སྐྱབས་མཆི་རྐང་གཉིས་མཆོག་འགྱུར་བགྱི། །</s>
  </p>
  <p id="1850">
    <s id="1850:1">དགེ་བའི་རྩ་བ་འདི་ཡིས་མི་ཡི་འདྲེན་གྱུར་ནས། །</s>
  </p>
  <p id="1851">
    <s id="1851:1">སེམས་ཅན་མགོན་མེད་སྐྱབས་མེད་སྡུག་བསྔལ་དགྲོལ་བར་བགྱི། །</s>
  </p>
  <p id="1852">
    <s id="1852:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="1852:2">དེའི་ཚེ་དེའི་དུས་ན་གཙོ་བོའི་བུ་མྱ་ངན་སེལ་ཅེས་བྱ་བར་གྱུར་པ་དེ་བཞིན་གཤེགས་པ་གང་ལ་ཡོངས་སུ་ཞུ་བ་ལ་འོངས་ནས</s>
  </p>
  <p id="1853">
    <s id="1853:1">མཐོང་བ་ཙམ་ཉིད་ཀྱིས་ཐེ་ཚོམ་དང་བྲལ་བ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="1854">
    <s id="1854:1">ང་དེའི་ཚེ་དེའི་དུས་ན་གཙོ་བོའི་བུ་མྱ་ངན་སེལ་ཅེས་བྱ་བར་གྱུར་ཏོ། །</s>
  </p>
  <p id="1855">
    <s id="1855:1">གང་ལ་ཞུས་པ་ཙམ་ཉིད་ཀྱིས་ཐེ་ཚོམ་དང་བྲལ་ཏེ། </s>
  </p>
  <p id="1856">
    <s id="1856:1">དེས་ན་ང་དེ་བཞིན་གཤེགས་པ་དེ་མཐོང་བ་ཙམ་གྱིས་དད་པས་འཇིག་<ref folio="F.175.a"/>རྟེན་ཤེས་པ་ཀུན་འབྱུང་བ་ཤེས་པ་བསྒྲུབས་སོ། །</s>
  </p>
  <p id="1857">
    <s id="1857:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་དེ་ཉིད་མཐོང་བར་བྱའོ། །</s>
  </p>
  <p id="1858">
    <s id="1858:1">མཽད་གལ་གྱི་བུ་དེ་ཉིད་མཐོང་བའི་བྱང་ཆུབ་སེམས་དཔས་སངས་རྒྱས་ལ་དད་པ་བསྐྱེད་པར་བྱ། </s>
  </p>
  <p id="1859">
    <s id="1859:1">འཇིག་རྟེན་པའི་ཤེས་པ་ཁོང་དུ་ཆུད་པར་བྱ་བ་ལ་རྣལ་འབྱོར་དུ་བྱའོ། །</s>
  </p>
  <p id="1860">
    <s id="1860:1">མཽད་གལ་གྱི་བུ་ངས་འཇིག་རྟེན་ཤེས་པ་འགོག་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="1861">
    <s id="1861:1">བདག་འཇིག་རྟེན་ཤེས་པ་འགོག་པ་ཤེས་པ་མངོན་པར་རྫོགས་པར་ཤེས་ནས་སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བཤད་པར་བྱ་སྙམ་ནས། </s>
  </p>
  <p id="1862">
    <s id="1862:1">དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་སོ། །</s>
  </p>
  <p id="1863">
    <s id="1863:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན་དྲང་སྲོང་གྲོ་ཞིན་སྐྱེས་ཞེས་བྱ་བ་ཞིག་བྱུང་སྟེ། </s>
  </p>
  <p id="1864">
    <s id="1864:1">དེ་དབེན་པར་སོང་ནས་ནང་དུ་ཡང་དག་འཇོག་ལ་འཇུག་སྟེ། </s>
  </p>
  <p id="1865">
    <s id="1865:1">འདི་སྙམ་དུ་སེམས་སོ། །</s>
  </p>
  <p id="1866">
    <s id="1866:1">གང་སྲོག་ཆགས་དང་སྲོག་ཆགས་མ་ཡིན་པ་དེ་དག་སྲིད་པ་ལ་ཇི་ལྟར་འགྲོ་སྙམ་མོ། །</s>
  </p>
  <p id="1867">
    <s id="1867:1">དེ་འདི་སྙམ་དུ་སེམས་ཏེ་བདག་དགེ་སྦྱོང་དང་བྲམ་ཟེ་གང་དག་གི་དྲུང་དུ་སོང་སྟེ་གང་ཡིན་པ་ཡོངས་སུ་དྲི་བར་བྱ་སྙམ་མོ། །</s>
  </p>
  <p id="1868">
    <s id="1868:1">དེའི་ཚེ་དེ་བཞིན་གཤེགས་པ་འཇིག་རྟེན་སྒྲོན་མ་ཞེས་བྱ་བ་ནས། </s>
  </p>
  <p id="1869">
    <s id="1869:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="1870">
    <s id="1870:1">དེ་བཞིན་གཤེགས་པ་འཇིག་རྟེན་སྒྲོན་མ་དེས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་སྒྲོན་མ་དེ་ཞེས་བྱ་བ་ནས་དེ་མི་མཁྱེན་པའམ། མ་གཟིགས་པའམ། ཐུགས་སུ་མ་ཆུད་པའམ། མངོན་སུམ་དུ་མ་མཛད་པའམ། མངོན་པར་རྫོགས་པར་ཐུགས་སུ་མ་ཆུད་པ་ཅི་ཡང་མེད་དེ</s>
  </p>
  <p id="1871">
    <s id="1871:1">དེ་བདག་གི་འདི་འཆད་དོ་ཞེས་བྱ་བའི་བར་དེ་ལྟ་བུའི་སྒྲ་མངོན་པར་ཕྱུང་ངོ་། །</s>
  </p>
  <p id="1872">
    <s id="1872:1">དེ་ནས་དྲང་སྲོང་གྲོ་ཞིན་སྐྱེས་འདི་སྙམ་དུ་སེམས་ཏེ། </s>
  </p>
  <p id="1873">
    <s id="1873:1">བདག་དེ་བཞིན་གཤེགས་པའི་དྲུང་དུ་སོང་ནས་ཡོངས་སུ་ཞུ་བར་བྱ། </s>
  </p>
  <p id="1874">
    <s id="1874:1">བཅོམ་ལྡན་འདས་དེ་བཞིན་གཤེགས་པ་དེ་ཇི་ལྟ་བཞིན་དུ་ལུང་སྟོན་པར་མཛད་དེ། </s>
  </p>
  <p id="1875">
    <s id="1875:1">དེའི་དོན་དེ་བཞིན་དུ་གཟུང་བར་བྱའོ་སྙམ་ནས། </s>
  </p>
  <p id="1876">
    <s id="1876:1">དེ་བཅོམ་ལྡན་འདས་དེ་བཞིན་གཤེགས་པ་འཇིག་རྟེན་སྒྲོན་མ་དེ་ག་ལ་བ་དེར་སོང་<ref folio="F.175.b"/>སྟེ་ཕྱིན་ཏོ། །</s>
  </p>
  <p id="1877">
    <s id="1877:1">བཅོམ་ལྡན་འདས་དེ་བཞིན་གཤེགས་པ་འཇིག་རྟེན་སྒྲོན་མ་དེ་མཐོང་ནས་གཞལ་དུ་མེད་པའི་དད་པ་ཐོབ་སྟེ། </s>
  </p>
  <p id="1878">
    <s id="1878:1">སེམས་རབ་ཏུ་དང་བས་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="1879">
    <s id="1879:1">ཕྱོགས་གཅིག་ཏུ་འདུག་གོ། །</s>
  </p>
  <p id="1880">
    <s id="1880:1">ཕྱོགས་གཅིག་ཏུ་འདུག་ནས་</s>
  </p>
  <p id="1881">
    <s id="1881:1">དྲང་སྲོང་གྲོ་ཞིན་སྐྱེས་དེས་བཅོམ་ལྡན་འདས་དེ་བཞིན་གཤེགས་པ་འཇིག་རྟེན་སྒྲོན་མ་དེ་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="1881:2">མི་མཆོག་བདེ་གཤེགས་སེམས་ཅན་གང་དག་སྲིད་པར་སྐྱེ། །</s>
  </p>
  <p id="1882">
    <s id="1882:1">དེ་དག་ཚོགས་རྣམས་གར་མཆི་འདྲེན་པ་བདག་ལ་གསུངས། །</s>
  </p>
  <p id="1883">
    <s id="1883:1">དངོས་པོ་འདི་ཀུན་རྒྱུ་མེད་པ་ཞེས་ཁ་ཅིག་མཆི། །བདག་གི་རང་བཞིན་སྐྱེ་སྟེ་</s>
  </p>
  <p id="1884">
    <s id="1884:1">འགྲོ་བར་དེ་བཞིན་མཆི། །</s>
    <s id="1884:2">ས་ནི་ས་རུ་མཆི་ཞིང་ཆུ་ཡང་ཆུ་རུ་མཆི། །མེ་ནི་མེ་རུ་མཆི་ཞིང་རླུང་ཡང་རླུང་དུ་མཆི། །</s>
    <s id="1884:3">འབྱུང་བའི་ཚོགས་པ་མ་གཏོགས་དེ་ལས་གཞན་མ་མཆིས། །</s>
  </p>
  <p id="1885">
    <s id="1885:1">དེར་ནི་རྣམ་ཤེས་མཐོང་སྟེ་འདི་ལྟར་རྣམ་ཤེས་སྣང་། །</s>
  </p>
  <p id="1886">
    <s id="1886:1">ཁ་ཅིག་འདི་སྐད་མཆི་སྟེ་གཟུགས་ལ་སེམས་ཐོགས་མེད། །</s>
  </p>
  <p id="1887">
    <s id="1887:1">ལྡོག་པ་ག་ལས་འབྱུང་བ་འདི་ཀུན་མི་འཚལ་ན། །</s>
  </p>
  <p id="1888">
    <s id="1888:1">ཇི་ལྟར་བདག་ནི་ཐེ་ཚོམ་མེད་ཅིང་ཆོས་ཀུན་མཁས། །</s>
  </p>
  <p id="1889">
    <s id="1889:1">མི་མཆོག་བདག་གི་ཐེ་ཙོམ་དེ་དག་དགུམ་པ་གསུངས། །</s>
  </p>
  <p id="1890">
    <s id="1890:1">སྒྲོན་མ་གང་ཟག་མཆོག་གི་མཁྱེན་པས་དེ་ལུང་བསྟན། །</s>
    <s id="1890:2">གྲོ་ཞིན་དེས་པས་གང་ཞུས་བཤད་ཀྱིས་ང་ལ་ཉོན། །</s>
  </p>
  <p id="1891">
    <s id="1891:1">གཟུགས་དང་ཚོར་བ་འདུ་ཤེས་སེམས་པ་སེམས་དང་ལྔ། །འདི་དག་བརྟེན་ནས་འབྱུང་སྟེ་འོང་བ་དེ་དག་མེད། །</s>
  </p>
  <p id="1892">
    <s id="1892:1">ཇི་ལྟར་ནམ་མཁའི་སྤྲིན་ནི་བྱུང་ནས་ཞིག་ཅིང་མེད། །</s>
  </p>
  <p id="1893">
    <s id="1893:1">དེ་ལྟར་འགྲོ་དང་མི་འགྲོ་མེད་པའི་ཆོས་ཤེས་བྱོས། །</s>
  </p>
  <p id="1894">
    <s id="1894:1">དེ་ནས་དྲང་སྲོང་གྲོ་ཞིན་སྐྱེས་འདི་སྙམ་དུ་སེམས་ཏེ། </s>
  </p>
  <p id="1895">
    <s id="1895:1">ཇི་ཙམ་དུ་དེ་བཞིན་གཤེགས་པ་ནི་མཁྱེན་པ་མཉམ་སྟེ། </s>
  </p>
  <p id="1896">
    <s id="1896:1">གང་གིས་ཆོས་རྣམས་ཀྱི་ཆོས་ཉིད་འདི་གཟིགས་པ་ནི་ངོ་མཚར་ཏོ། །</s>
  </p>
  <p id="1897">
    <s id="1897:1">ཆོས་དེ་དག་ཀྱང་གང་ནས་ཀྱང་མི་འོང་ལ་གང་དུ་ཡང་མི་འགྲོ། </s>
  </p>
  <p id="1898">
    <s id="1898:1">འགྲོ་བར་ཡང་སྣང་ལ། རྒྱུ་མེད་པ་ལས་ཀྱང་མི་སྐྱེ། </s>
  </p>
  <p id="1899">
    <s id="1899:1">གར་ཡང་མི་སྐྱེ་ལ་འགོག་པ་ཡང་མེད་འགྲོ་བ་ཡང་མེད་དོ་སྙམ་ནས། </s>
  </p>
  <p id="1900">
    <s id="1900:1">དེ་དད་པ་མཆོག་དང་ལྡན་པས་སེམས་བསྐྱེད་དེ། </s>
  </p>
  <p id="1901">
    <s id="1901:1">བདག་མ་འོངས་པའི་དུས་ན་དེ་བཞིན་གཤེགས་པའི་ཡེ་ཤེས་འདི་དང་ལྡན་ནས་ཆོས་རྣམས་ཀྱི་ཆོས་ཉིད་འདི་དག་ཉིད་སེམས་ཅན་རྣམས་ལ་ཡང་དག་པར་རབ་ཏུ་སྟོན་པར་གྱུར་ཅིག ། </s>
  </p>
  <p id="1902">
    <s id="1902:1">མཽད་གལ་གྱི་བུ་དེ་ཇི་སྙམ་དུ་སེམས། <ref folio="F.176.a"/>དེའི་ཚེ་དེའི་དུས་ན་དྲང་སྲོང་གྲོ་ཞིན་སྐྱེས་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="1903">
    <s id="1903:1">དེ་ཅིའི་ཕྱིར་ཞེ་ན། </s>
    <s id="1903:2">ང་དེའི་ཚེ་དེའི་དུས་ན་དྲང་སྲོང་གྲོ་ཞིན་སྐྱེས་ཞེས་བྱ་བ་འཇིག་རྟེན་དུ་འཇིག་རྟེན་གྱི་མཆོད་རྟེན་དུ་གྱུར་ཏོ། །</s>
  </p>
  <p id="1904">
    <s id="1904:1">དགེ་བའི་རྩ་བ་དེས་ང་འཇིག་རྟེན་ཤེས་པ་འགོག་པ་ཤེས་པ་བརྙེས་སོ། །</s>
  </p>
  <p id="1905">
    <s id="1905:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་འཇིག་རྟེན་ཤེས་པ་འགོག་པ་ཤེས་པ་ལ་མངོན་པར་བརྩོན་པར་བྱའོ། །</s>
  </p>
  <p id="1906">
    <s id="1906:1">མཽད་གལ་གྱི་བུ་འཇིག་རྟེན་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་བདག་འཇིག་རྟེན་ཤེས་པ་འགོག་པར་འགྱུར་བའི་ལམ་ཤེས་པ་མངོན་པར་རྫོགས་པར་ཤེས་ནས་</s>
  </p>
  <p id="1907">
    <s id="1907:1">སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས</s>
  </p>
  <p id="1908">
    <s id="1908:1">དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་སོ། །</s>
  </p>
  <p id="1909">
    <s id="1909:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="1910">
    <s id="1910:1">དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་འོད་བྱེད་ཅེས་བྱ་བ་ཆོས་ཀྱི་རྒྱལ་པོ་ཆོས་དང་ལྡན་པ་ཞིག་བྱུང་ངོ་། །</s>
  </p>
  <p id="1911">
    <s id="1911:1">རིན་པོ་ཆེ་སྣ་བདུན་དང་ལྡན་སྟེ། </s>
  </p>
  <p id="1912">
    <s id="1912:1">དེའི་རིན་པོ་ཆེ་སྣ་བདུན་ནི་འདི་ལྟ་སྟེ། </s>
  </p>
  <p id="1913">
    <s id="1913:1">འཁོར་ལོ་རིན་པོ་ཆེ་དང་། གླང་པོ་རིན་པོ་ཆེ་དང་། རྟ་རིན་པོ་ཆེ་དང་། ནོར་བུ་རིན་པོ་ཆེ་དང་། བུད་མེད་རིན་པོ་ཆེ་དང་། ཁྱིམ་བདག་རིན་པོ་ཆེ་དང་། བློན་པོ་རིན་པོ་ཆེ་སྟེ། </s>
  </p>
  <p id="1914">
    <s id="1914:1">རིན་པོ་ཆེ་འདི་བདུན་ནོ། །</s>
  </p>
  <p id="1915">
    <s id="1915:1">བུ་ཡང་སྟོང་ཐམ་པ་བྱུང་སྟེ་དཔའ་ཞིང་རྟུལ་ཕོད་ལ་ཡན་ལག་མཆོག་གི་གཟུགས་དང་ལྡན་པ་ཕ་རོལ་གྱི་སྡེ་རབ་ཏུ་འཇོམས་པའོ། །</s>
  </p>
  <p id="1916">
    <s id="1916:1">དེ་སའི་དཀྱིལ་འཁོར་ཆེན་པོ་འདི་ཉིད་ཆད་པ་མེད་ཅིང་ཚོན་གྱིས་བདའ་བ་མེད་ལ། རང་གི་ཆོས་ཀྱིས་ཤིན་ཏུ་གནས་སོ། །</s>
  </p>
  <p id="1917">
    <s id="1917:1">དེའི་ཚེ་དེ་བཞིན་གཤེགས་པ་སྤྱོད་པ་ཞི་བ་ཞེས་བྱ་བ་རབ་ཏུ་བྱུང་བའི་ཚོགས་དགེ་འདུན་དཔག་ཏུ་མེད་པའི་འཁོར་དང་། དགེ་བསྙེན་ཁྲི་ཕྲག་དཔག་ཏུ་མེད་པའི་འཁོར་དང་། ལྷ་བྱེ་བ་ཁྲག་ཁྲིག་བརྒྱ་སྟོང་ཕྲག་དཔག་ཏུ་མེད་པའི་འཁོར་དང་། ཀླུ་བྱེ་བ་ཁྲག་ཁྲིག་བརྒྱ་སྟོང་ཕྲག་དཔག་ཏུ་མེད་པའི་འཁོར་བྱུང་ངོ་། །</s>
  </p>
  <p id="1918">
    <s id="1918:1">དེ་བཞིན་གཤེགས་པ་སྤྱོད་པ་ཞི་བ་དེའི་སངས་རྒྱས་ཀྱི་ཞིང་དེར་སེམས་ཅན་རྣམས་ཀྱི་ཡོངས་སུ་སྤྱོད་པ་འདི་ལྟ་བུ་བྱུང་སྟེ། </s>
  </p>
  <p id="1919">
    <s id="1919:1">འདི་ལྟ་སྟེ་དཔེར་ན། བྱང་གི་སྒྲ་མི་སྙན་གྱི་མི་རྣམས་ཀྱི་ཚེའི་<ref folio="F.176.b"/>ཚད་དུ་སེམས་ཅན་དེ་དག་གི་ཚེའི་ཚད་དེ་བཞིན་ངེས་ཏེ། </s>
  </p>
  <p id="1920">
    <s id="1920:1">ལོ་སྟོང་དུ་ཚེའི་ཚད་ངེས་པ་ནི་མ་ཡིན་ལ་ཚེ་དཔག་ཏུ་མེད་པར་གྱུར་ཏོ། །</s>
  </p>
  <p id="1921">
    <s id="1921:1">དེ་ཚེའི་ཚད་དུ་མ་ཕྱིན་པར་བར་དུ་འཆི་བའི་དུས་མི་བྱེད་དོ། །</s>
  </p>
  <p id="1922">
    <s id="1922:1">དེ་རྒྱལ་པོ་འོད་བྱེད་བློན་པོ་བདུན་སྟོང་ཙམ་དང་ལྷན་ཅིག །</s>
  </p>
  <p id="1923">
    <s id="1923:1">རྒྱལ་ཕྲན་ལྔ་སྟོང་ཙམ་དང་ལྷན་ཅིག་ཏུ་བཅོམ་ལྡན་འདས་དེ་བཞིན་གཤེགས་པ་སྤྱོད་པ་ཞི་བ་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="1924">
    <s id="1924:1">བཅོམ་ལྡན་འདས་དེའི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ། །</s>
  </p>
  <p id="1925">
    <s id="1925:1">བློན་པོ་བདུན་སྟོང་པོ་དེ་དག་གིས་ཀྱང་བཅོམ་ལྡན་འདས་དེ་བཞིན་གཤེགས་པ་སྤྱོད་པ་ཞི་བའི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="1926">
    <s id="1926:1">ཕྱོགས་གཅིག་ཏུ་འདུག་ནས་</s>
    <s id="1926:2">བཅོམ་ལྡན་འདས་དེ་བཞིན་གཤེགས་པ་སྤྱོད་པ་ཞི་བ་དེ་ལ་ཚིགས་སུ་བཅད་པས་ཞུ་བ་ཞུས་པ། </s>
    <s id="1926:3">གཟུགས་ལ་ཇི་ལྟར་བརྟགས་ན་འདུན་པ་འདོད་ཆགས་མེད། །</s>
  </p>
  <p id="1927">
    <s id="1927:1">ཇི་ལྟར་གཟུགས་ལས་བྱུང་ན་ཕུང་གྲོལ་མྱ་ངན་མེད། །</s>
  </p>
  <p id="1928">
    <s id="1928:1">གཟུགས་ལས་བྱུང་ན་ཇི་ལྟར་ཕུང་པོ་སོ་སོར་རྟོག །</s>
  </p>
  <p id="1929">
    <s id="1929:1">ཇི་ལྟར་གཟུགས་དང་བྲལ་ཞིང་ཞི་བ་ཇི་ལྟར་ཚོལ། </s>
  </p>
  <p id="1930">
    <s id="1930:1">ཇི་ལྟར་བྱ་རྒྱལ་ཇི་ལྟར་སྒོང་སྦུབས་བྱ་བཞིན་དུ། །ཡུལ་ལ་མཐོང་བ་བཅོམ་ནས་དཔའ་བོ་ཇི་ལྟར་མཆི། །</s>
    <s id="1930:2">འཇིག་རྟེན་མི་དག་མེ་གསུམ་གྱིས་ནི་གདུངས་པ་ན། །</s>
  </p>
  <p id="1931">
    <s id="1931:1">མུན་ཀུན་བཅོམ་ནས་ཇི་ལྟར་མྱ་ངན་འདས་པར་མཆི། །</s>
    <s id="1931:2">ཕུང་པོ་ཁམས་དང་སྐྱེ་མཆེད་ཇི་ལྟར་ཡོངས་སུ་གཏོང་། །</s>
  </p>
  <p id="1932">
    <s id="1932:1">མེ་འབར་ཞི་བ་ལྟ་བུ་དབང་པོ་ཇི་ལྟར་དོར། །</s>
  </p>
  <p id="1933">
    <s id="1933:1">ལྷར་བཅས་འཇིག་རྟེན་ཇི་ལྟར་བླ་མེད་ཡོན་གནས་དང་། །</s>
    <s id="1933:2">དཔའ་བོ་ཡོན་སྤྱོད་ཇི་ལྟར་སེམས་ཅན་རབ་ཏུ་འགྲེལ། །</s>
  </p>
  <p id="1934">
    <s id="1934:1">མེ་ཞི་ལྟ་བུར་ཇི་ལྟར་འགྲོ་བར་འཇིགས་མ་མཆིས། །</s>
  </p>
  <p id="1935">
    <s id="1935:1">ལས་དང་ཉོན་མོངས་ཐམས་ཅད་ཀུན་ཏུ་ཇི་ལྟར་ཞི། །</s>
  </p>
  <p id="1936">
    <s id="1936:1">མྱ་ངན་འདས་པར་འགྲོ་བའི་སྐྱེ་བ་ཇི་ལྟར་འཐོབ། །</s>
  </p>
  <p id="1937">
    <s id="1937:1">གདུགས་དང་རྒྱལ་མཚན་བ་དན་མཆོག་གིས་མཆོད་པར་འགྱུར། །</s>
  </p>
  <p id="1938">
    <s id="1938:1">དེ་བཞིན་གཤེགས་པ་སྤྱོད་ཞི་བསྟན་པ་བདེ་བར་གཤེགས། །</s>
  </p>
  <p id="1939">
    <s id="1939:1">རྐང་གཉིས་མཆོག་གིས་ཆོས་ཀུན་གཟིགས་པས་དེ་ལུང་བསྟན། །</s>
    <s id="1939:2">ཤེས་རབ་ཀྱིས་བསལ་འདོད་ཆགས་ཞེ་སྡང་གཏི་མུག་སྤང་། །</s>
  </p>
  <p id="1940">
    <s id="1940:1">ཤེས་པས་ཕུང་པོ་ཤེས་བྱ་སེམས་ཅན་མེད་ཤེས་ཀྱིས། །</s>
    <s id="1940:2">ཆགས་པ་མར་མེ་ཟད་འདྲ་ཆགས་མེད་ཉེ་བར་ཞི། །</s>
  </p>
  <p id="1941">
    <s id="1941:1">ལྷ་མི་དྲི་ཟ་དེ་དག་འགྲོ་བ་མི་ཤེས་ཏེ། །</s>
  </p>
  <p id="1942">
    <s id="1942:1">ལས་དང་ཉོན་མོངས་<ref folio="F.177.a"/>ཤེས་ཤིང་སྲིད་ཤེས་མྱ་ངན་མེད། །</s>
  </p>
  <p id="1943">
    <s id="1943:1">མེ་ཤིང་ཟད་པ་ལྟ་བུར་ཆགས་མེད་མྱ་ངན་འདའ། །</s>
  </p>
  <p id="1944">
    <s id="1944:1">གང་ཚེ་སྲེད་དང་བྲལ་གྱུར་རྣམ་ཤེས་རྒྱུད་བསྲེགས་ཤིང་། །</s>
    <s id="1944:2">སྡུག་བསྔལ་མྱུ་གུ་མི་སྒྲུབ་ཡེ་ཤེས་མེ་ཡིས་བསྲོས། །</s>
    <s id="1944:3">དེ་ཡི་འགྲོ་བ་མེད་དེ་</s>
  </p>
  <p id="1945">
    <s id="1945:1">མེ་ལྕེ་འབར་བ་བཞིན། །</s>
    <s id="1945:2">སངས་རྒྱས་ཀུན་གྱིས་འདུ་བྱེད་འགྲོ་བ་མེད་པར་བསྟན། །</s>
  </p>
  <p id="1946">
    <s id="1946:1">དེ་ནས་རྒྱལ་པོ་འོད་བྱེད་དེས་དེ་བཞིན་གཤེགས་པ་སྤྱོད་པ་ཞི་བ་ལ་རིན་པོ་ཆེའི་མེ་ཏོག་ཐམས་ཅད་ཀྱིས་མངོན་པར་གཏོར་མངོན་པར་རབ་ཏུ་གཏོར་ཅིང་། དེའི་འོག་ཏུ་སྤོས་དང་མེ་ཏོག་དག་གིས་ཀྱང་གཏོར་ཏོ། །</s>
  </p>
  <p id="1947">
    <s id="1947:1">དེ་དགེ་བའི་རྩ་བ་དེས་བསྐལ་པ་གྲངས་མེད་པ་བདུན་ཅུ་རྩ་དྲུག་ཏུ་ངན་འགྲོ་དང་ནམས་ཀྱང་དབུལ་བའི་རིགས་དང་། ནམས་ཀྱང་རིགས་དམའ་བར་མ་སྐྱེས་སོ། །</s>
  </p>
  <p id="1948">
    <s id="1948:1">མཽད་གལ་གྱི་བུ་དེ་ཇི་སྙམ་དུ་སེམས་དེའི་ཚེ་དེའི་དུས་ན་རྒྱལ་པོ་འོད་བྱེད་ཅེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ། </s>
  </p>
  <p id="1949">
    <s id="1949:1">ང་དེའི་ཚེ་དེའི་དུས་ན་རྒྱལ་པོ་འོད་བྱེད་ཅེས་བྱ་བར་གྱུར་ཏེ། </s>
  </p>
  <p id="1950">
    <s id="1950:1">དེ་བཞིན་གཤེགས་པ་སྤྱོད་པ་ཞི་བ་དེ་ག་ལ་བར་རིན་པོ་ཆེ་སྣ་བདུན་གྱི་མེ་ཏོག་དང་། སྤོས་དང་། མེ་ཏོག་དག་གིས་མངོན་པར་གཏོར་ནས་ངས་གཞལ་དུ་མེད་པའི་གུས་པ་བྱས་སོ། །</s>
  </p>
  <p id="1951">
    <s id="1951:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་བྱང་ཆུབ་སེམས་དཔའི་སྤྱད་པ་སྤྱོད་པ་ན་སངས་རྒྱས་བཅོམ་ལྡན་འདས་རྣམས་ལ་གུས་པ་གཞལ་དུ་མེད་པ་བསྐྱེད་པར་བྱ། </s>
  </p>
  <p id="1952">
    <s id="1952:1">ཐམས་ཅད་མཁྱེན་པ་ཉིད་ཀྱི་སེམས་ཀྱང་ཡོངས་སུ་མི་གཏང་བར་བྱ། </s>
  </p>
  <p id="1953">
    <s id="1953:1">ཐམས་ཅད་མཁྱེན་པ་ཉིད་ཀྱི་སེམས་ཡོངས་སུ་མ་བཏང་བའི་བྱང་ཆུབ་སེམས་དཔའ་ནི་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །</s>
  </p>
  <p id="1954">
    <s id="1954:1">མཽད་གལ་གྱི་བུ་ངས་བསམ་གཏན་ཤེས་པར་བྱ་བའི་དོན་དུ་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་བླ་ན་</s>
  </p>
  <p id="1955">
    <s id="1955:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="1956">
    <s id="1956:1">ཇི་ལྟར་ཞི་གནས་ཀྱི་དབང་པོས་ངེས་པར་འབྱུང་བར་བྱ་སྙམ་ནས་དགེ་བའི་རྩ་བ་རྣམ་པ་སྣ་ཚོགས་རྒྱ་ཆེ་བ་རྣམ་པ་དུ་མ་དག་མངོན་པར་འདུས་བྱས་ཏེ། </s>
  </p>
  <p id="1957">
    <s id="1957:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་ཐམས་ཅད་སྐྱོབ་ཅེས་བྱ་བ་<ref folio="F.177.b"/>ཞིག་བྱུང་སྟེ། </s>
  </p>
  <p id="1958">
    <s id="1958:1">རྒྱལ་པོ་ཐམས་ཅད་སྐྱོབ་དེ</s>
  </p>
  <p id="1959">
    <s id="1959:1">འི་བཙུན་མོ་བུད་མེད་དྲུག་ཁྲི་བརྒྱད་སྟོང་བྱུང་སྟེ་</s>
  </p>
  <p id="1960">
    <s id="1960:1">ལྷའི་བུ་མོའི་གཟུགས་དང་འདྲ་ཞིང་། མ་ལྟར་བྱམས་པ། སྲུ་མོ་ལྟར་ཡིད་གཅུགས་པ་བྲན་མོ་ལྟར་གུས་པ། </s>
    <s id="1960:2">ལྷ་མོ་ལྟར་ཡོན་ཏན་ཅན་དེ་དག་གི་ནང་ན་རྒྱལ་པོ་ཐམས་ཅད་སྐྱོབ་འདུག་སྟེ</s>
  </p>
  <p id="1961">
    <s id="1961:1">འདོད་པ་ལས་དབེན་པ་སྡིག་པ་མི་དགེ་བའི་ཆོས་ལས་</s>
    <s id="1961:2">དབེན་པ་རྟོག་པ་དང་བཅས་དཔྱོད་པ་དང་བཅས་པ། </s>
    <s id="1961:3">དབེན་པ་ལས་སྐྱེས་པའི་དགའ་བ་དང་བདེ་བའི་བསམ་གཏན་དང་པོ་རྫོགས་པར་བྱས་ཏེ་</s>
  </p>
  <p id="1962">
    <s id="1962:1">གནས་སོ། །</s>
  </p>
  <p id="1963">
    <s id="1963:1">དེ་བཞིན་དུ་བསམ་གཏན་བཞི་པའི་བར་རྫོགས་པར་བྱས་ཏེ་གནས་སོ། །</s>
  </p>
  <p id="1964">
    <s id="1964:1">དེ་བསམ་གཏན་བཞི་པ་ལས་སྙོམས་པར་ཞུགས་ནས། </s>
  </p>
  <p id="1965">
    <s id="1965:1">བསམ་གཏན་བཞི་པ་ལས་ལངས་ཏེ། </s>
  </p>
  <p id="1966">
    <s id="1966:1">སེམས་ཅན་དག་འདོད་པའི་ཡོན་ཏན་ལྔ་ལ་མོས་ཤིང་འདོད་པ་ལ་ལྷག་པར་ཆགས། </s>
  </p>
  <p id="1967">
    <s id="1967:1">སྡིག་པའི་ལས་དག་ཀུན་ཏུ་སྤྱོད་ཅིང་། སྡིག་པའི་ལས་དག་བྱས་པས་ངན་འགྲོར་རབ་ཏུ་ལྟུང་སྟེ། </s>
  </p>
  <p id="1968">
    <s id="1968:1">ཁ་ཅིག་ནི་སེམས་ཅན་དམྱལ་བར་ཁ་ཅིག་ནི་དུད་འགྲོའི་སྐྱེ་གནས་སུ། ཁ་ཅིག་ནི་གཤིན་རྗེའི་འཇིག་རྟེན་དུ། ཁ་ཅིག་ནི་ལྷའི་འཇིག་རྟེན་དུ། ཁ་ཅིག་ནི་མིའི་འཇིག་རྟེན་དུ་ཚེ་ཐུང་ངུར་འགྱུར་བའི་ལས་མངོན་པར་འདུ་བྱེད། </s>
    <s id="1968:2">ཁ་ཅིག་ནི་ཚེ་རིང་པོར་འགྱུར། </s>
  </p>
  <p id="1969">
    <s id="1969:1">ཁ་ཅིག་ནི་གནོད་པ་ཉུང་བར་འགྱུར། </s>
  </p>
  <p id="1970">
    <s id="1970:1">ཁ་ཅིག་ནི་རིགས་དམའ་བར་འགྱུར། </s>
  </p>
  <p id="1971">
    <s id="1971:1">ཁ་ཅིག་ནི་རིགས་བཙུན་པར་འགྱུར། </s>
  </p>
  <p id="1972">
    <s id="1972:1">ཁ་ཅིག་ནི་གཟི་བརྗིད་ཆུང་བར་འགྱུར། </s>
  </p>
  <p id="1973">
    <s id="1973:1">ཁ་ཅིག་ནི་གཟི་བརྗིད་ཆེ་བར་འགྱུར། </s>
  </p>
  <p id="1974">
    <s id="1974:1">ཁ་ཅིག་ནི་ལོངས་སྤྱོད་ཆུང་བར་འགྱུར། </s>
  </p>
  <p id="1975">
    <s id="1975:1">ཁ་ཅིག་ནི་ལོངས་སྤྱོད་ཆེ་བར་འགྱུར། </s>
  </p>
  <p id="1976">
    <s id="1976:1">ཁ་ཅིག་ནི་ཤེས་རབ་འཆལ་བར་འགྱུར། </s>
  </p>
  <p id="1977">
    <s id="1977:1">ཁ་ཅིག་ནི་ཤེས་རབ་ཆེན་པོར་འགྱུར། </s>
  </p>
  <p id="1978">
    <s id="1978:1">ཁ་ཅིག་ནི་རྒྱུན་གྱི་རྗེས་སུ་འབད། </s>
  </p>
  <p id="1979">
    <s id="1979:1">ཁ་ཅིག་ནི་རྒྱུན་ལས་བཟློག་པ་ལ་འབད་པ་དག་མཐོང་ངོ་། །</s>
  </p>
  <p id="1980">
    <s id="1980:1">དེ་འདི་སྙམ་དུ་སེམས་ཏེ། </s>
  </p>
  <p id="1981">
    <s id="1981:1">ལམ་འདི་ནི་ཡུལ་དང་མི་འཐུན་པ་ཡིན་ཏེ། </s>
  </p>
  <p id="1982">
    <s id="1982:1">གང་བདག་མངོན་པར་རྫོགས་པར་སངས་རྒྱས་པའི་ལམ་འདིར་བདག་གིས་སྐྱེ་བོ་འདི་དག་གཞུག་པར་བྱའོ་སྙམ་ནས། </s>
  </p>
  <p id="1983">
    <s id="1983:1">དེ་བསམ་གཏན་བཞི་པ་དེ་ལས་ལངས་ཏེ། </s>
  </p>
  <p id="1984">
    <s id="1984:1">སེམས་ཅན་རྣམས་ལ་སྙིང་རྗེ་བསྐྱེད་དེ། </s>
  </p>
  <p id="1985">
    <s id="1985:1">གྲོང་དང་། གྲོང་ཁྱེར་དང་། གྲོང་རྡལ་དང་། ཡུལ་རྣམས་སུ་རྒྱུ་ཞིང་སྤྱོད་དོ། །</s>
  </p>
  <p id="1986">
    <s id="1986:1">དེ་མངོན་པར་ཤེས་པ་ལྔ་པོ་དེ་དག་ཐོབ་པའི་སྟོབས་ཀྱིས་སྙིང་<ref folio="F.178.a"/>རྗེ་ཆེན་པོས་ནོན་པས་ན་དགེ་བ་བཅུའི་ལས་ཀྱི་ལམ་སྟོན་ཅིང་། མི་དགེ་བ་བཅུའི་ལས་ཀྱི་ལམ་འགོག་པ་ན་གྲོང་ནས་གྲོང་དུ་གྲོང་ཁྱེར་ནས་གྲོང་ཁྱེར་དུ། ཡུལ་ནས་ཡུལ་དུ་སྤྱད་པ་སྤྱོད་དོ། །</s>
  </p>
  <p id="1987">
    <s id="1987:1">དེའི་ཚེ་སེམས་ཅན་དེ་དག་ཐམས་ཅད་སངས་རྒྱས་ཀྱི་ཞིང་དེར་དགེ་བ་བཅུའི་ལས་ཀྱི་ལམ་ལ་རབ་ཏུ་བཀོད་དོ། །</s>
  </p>
  <p id="1988">
    <s id="1988:1">མི་དགེ་བ་བཅུའི་ལས་ཀྱི་ལམ་ལས་བཟློག་གོ། །</s>
  </p>
  <p id="1989">
    <s id="1989:1">སེམས་ཅན་དེ་དག་ཐམས་ཅད་ཀྱང་དགེ་བ་བཅུའི་ལས་ཀྱི་ལམ་དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོའོ། །</s>
  </p>
  <p id="1990">
    <s id="1990:1">དེ་ན་སེམས་ཅན་དེ་དག་ཐམས་ཅད་སངས་རྒྱས་ཀྱི་ཞིང་དེར་ཕྱིར་མི་ལྡོག་པ་ཉིད་ལ་རབ་ཏུ་བཙུད་དེ། </s>
  </p>
  <p id="1991">
    <s id="1991:1">སངས་རྒྱས་ཀྱི་ཞིང་དེར་སེམས་ཅན་ཐམས་ཅད་ཕྱིར་མི་ལྡོག་པ་ཉིད་ལ་རབ་ཏུ་བཙུད་པ་ལུས་ཞིག་ནས་ཚངས་པའི་འཇིག་རྟེན་དུ་ཚངས་པར་འགྱུར་ཞིང་ཚངས་པ་ཆེན་པོར་སྐྱེས་ནས་</s>
  </p>
  <p id="1992">
    <s id="1992:1">ཟིལ་གྱིས་གནོན་ཅིང་། ཟིལ་གྱིས་མི་ནོན་ཏོ། །</s>
  </p>
  <p id="1993">
    <s id="1993:1">དེ་ནས་ཤི་ནས་བསྐལ་པ་འཇིག་པའི་ཚེ་འོད་གསལ་གྱི་ལྷ་རྣམས་དང་སྐལ་བ་མཉམ་པར་སྐྱེས་སོ། །</s>
  </p>
  <p id="1994">
    <s id="1994:1">འོད་གསལ་གྱི་ལྷ་རྣམས་ཀྱི་ནང་དུ་སྐྱེས་ནས་བསྐལ་པ་འཇིག་པའི་ཚེ་ཡང་ཚངས་པའི་འཇིག་རྟེན་དུ་སྐྱེས་སོ། །</s>
  </p>
  <p id="1995">
    <s id="1995:1">དེས་ཚངས་པའི་འཇིག་རྟེན་དེར་འདུག་པ་ན་སེམས་ཅན་བྱེ་བ་ཁྲག་ཁྲིག་དཔག་ཏུ་མེད་པ་དག་ཕྱིར་མི་ལྡོག་པ་ཉིད་ལ་བཙུད་དོ། །</s>
  </p>
  <p id="1996">
    <s id="1996:1">ཡང་འཇིག་རྟེན་འཇིག་པ་ན་འོད་གསལ་གྱི་ལྷ་རྣམས་ཀྱི་ནང་དུ་སྐྱེས་ཏེ། </s>
  </p>
  <p id="1997">
    <s id="1997:1">དེས་གནས་པ་དེར་སེམས་ཅན་ཁྲག་ཁྲིག་དཔག་ཏུ་མེད་པ་དག་ཕྱིར་མི་ལྡོག་པ་ཉིད་ལ་རབ་ཏུ་བཙུད་དོ། །</s>
  </p>
  <p id="1998">
    <s id="1998:1">དེ་ནམས་ཀྱང་དེར་སྐྱེས་པ་མེད་གང་ཆོས་མེད་པ་ལ་གནས་སོ། །</s>
  </p>
  <p id="1999">
    <s id="1999:1">ཐབས་བརྒྱ་སྟོང་འདི་བྱས་པས་ཚངས་པའི་འཇིག་རྟེན་ནས་ཤི་ནས། </s>
  </p>
  <p id="2000">
    <s id="2000:1">འོད་གསལ་གྱི་ལྷའི་ནང་དུ་འོད་གསལ་ནས་ཚངས་པའི་འཇིག་རྟེན་དུ། </s>
    <s id="2000:2">གལ་ཏེ་བརྒྱ་ལ་མི་རྣམས་ཀྱི་ནང་དུ་འོངས་ཤིང་གང་གི་ཚེ་སངས་རྒྱས་མ་བྱུང་ན་</s>
  </p>
  <p id="2001">
    <s id="2001:1">ཡང་མངོན་པར་ཤེས་པ་ལྔ་དང་ལྡན་པར་འགྱུར། </s>
  </p>
  <p id="2002">
    <s id="2002:1">སངས་རྒྱས་བྱུང་བ་བཞུགས་ན་སངས་རྒྱས་བཅོམ་ལྡན་འདས་དེ་དག་གི་རིམ་གྲོ་པར་གྱུར་ཏེ། </s>
  </p>
  <p id="2003">
    <s id="2003:1">དེ་དགེ་བའི་རྩ་བ་བསགས་པ་སངས་རྒྱས་བཅོམ་ལྡན་འདས་དེ་དག་སྙོམས་པར་འཇུག་པ་ལ་བཞུགས་པ་འདིས་བཞུགས་ཏེ། </s>
  </p>
  <p id="2004">
    <s id="2004:1">གལ་ཏེ་བདེ་བའམ། གལ་ཏེ་དབེན་པས་དེ་བཞིན་གཤེགས་པ་བཞུགས་སོ་ཞེས་ཤེས་<ref folio="F.178.b"/>སོ། །</s>
  </p>
  <p id="2005">
    <s id="2005:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2005:2">དེའི་ཚེ་དེའི་དུས་ན་རྒྱལ་པོ་ཐམས་ཅད་སྐྱོབ་ཅེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="2006">
    <s id="2006:1">དེ་ཅིའི་ཕྱིར་ཞེ་ན། </s>
    <s id="2006:2">ང་དེའི་ཚེ་དེའི་དུས་ན་རྒྱལ་པོ་ཐམས་ཅད་སྐྱོབ་ཅེས་བྱ་བར་གྱུར་ཏོ། །</s>
  </p>
  <p id="2007">
    <s id="2007:1">ངས་དེའི་ཚེ་དེའི་དུས་ན་ཡང་སྐྱེ་བོ་ཡུལ་ལ་ཆགས་པ་དག་བསམ་གཏན་ལ་བཀོད་ཅིང་། འདོད་པའི་ཁམས་ལས་ཐར་བར་བྱས་སོ། །</s>
  </p>
  <p id="2008">
    <s id="2008:1">ངས་ད་ཡང་སྐྱེ་བོ་ཡུལ་ལ་ཆགས་པ་དག་འཁོར་བའི་སྡུག་བསྔལ་ལས་ཐར་བར་བྱ་ཞིང་། མྱ་ངན་ལས་འདས་པའི་ལམ་ལ་དགོད་པར་བྱའོ། །</s>
  </p>
  <p id="2009">
    <s id="2009:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་འཇིག་རྟེན་གྱི་དོན་བྱེད་པར་འདོད་པས་ཐམས་ཅད་མཁྱེན་པ་ཉིད་ཀྱི་ལམ་ལ་བསླབ་པར་བྱའོ། །</s>
  </p>
  <p id="2010">
    <s id="2010:1">མཽད་གལ་གྱི་བུ་ངས་བསམ་གཏན་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་ཡུལ་ལ་སྡུད་པར་གཞོལ་བའི་སེམས་ཅན་རྣམས་བདག་སློབ་པའི་རྗེས་སུ་བླ་ན་</s>
  </p>
  <p id="2011">
    <s id="2011:1">མེད་པ་ཡང་དག་པར་རྫོགས་པའི་བྱང་ཆུབ་ཀྱི་ལམ་ཇི་ལྟར་བསྟན་པར་བྱ་སྙམ་ནས</s>
  </p>
  <p id="2012">
    <s id="2012:1">དགེ་བའི་རྩ་བ་སྣ་ཚོགས་དུ་མ་དག་མངོན་པར་འདུས་བྱས་སོ། །</s>
  </p>
  <p id="2013">
    <s id="2013:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན་དེ་བཞིན་གཤེགས་པ་ཞི་བའི་གནས་ཞེས་བྱ་བ་ནས། </s>
  </p>
  <p id="2014">
    <s id="2014:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="2015">
    <s id="2015:1">དེ་བཞིན་གཤེགས་པ་ཞི་བའི་གནས་དེའི་སྐུ་ཚེའི་ཚད་ནི་ལོ་བྱེ་བ་ཁྲག་ཁྲིག་ཕྲག་བདུན་ཅུར་གྱུར་ཏོ། །</s>
  </p>
  <p id="2016">
    <s id="2016:1">དེ་བཞིན་གཤེགས་པ་ཞི་བའི་གནས་དེའི་ཉན་ཐོས་འདུས་པ་དང་པོ་ནས་དགྲ་བཅོམ་པ་ནས་སེམས་ཀྱི་དབང་ཐམས་ཅད་ཀྱི་དམ་པའི་ཕ་རོལ་ཏུ་ཕྱིན་པའི་བར་ཉན་ཐོས་ཁྲི་བྱུང་ངོ་། །</s>
  </p>
  <p id="2017">
    <s id="2017:1">དེའི་བྱང་ཆུབ་སེམས་དཔའ་འདུས་པ་དང་པོ་བརྒྱད་ཅུ་བྱུང་ངོ་། །</s>
  </p>
  <p id="2018">
    <s id="2018:1">ཉན་ཐོས་འདུས་པ་གཉིས་པ་ནི་དགྲ་བཅོམ་པ་ཟག་པ་ཟད་པ་ནས་སེམས་ཀྱི་དབང་ཐམས་ཅད་ཀྱི་དམ་པའི་ཕ་རོལ་ཏུ་ཕྱིན་པའི་བར་གྱི་ཉན་ཐོས་བྱེ་བ་ཁྲག་ཁྲིག་ཕྲག་དགུ་བཅུ་བྱུང་ངོ་། །</s>
  </p>
  <p id="2019">
    <s id="2019:1">བྱང་ཆུབ་སེམས་དཔའ་འདུས་པ་ནི་དེའི་ཉིས་འགྱུར་བྱུང་སྟེ། </s>
  </p>
  <p id="2020">
    <s id="2020:1">དེ་དག་ཐམས་ཅད་ཐེག་པ་ཆེན་པོ་ལ་ཡང་དག་པར་རབ་ཏུ་གནས་པ་ནས་སངས་རྒྱས་ཀྱི་ཞིང་ཡོངས་སུ་དག་པ་དཔག་ཏུ་མེད་ཅིང་ཚད་མེད་པ་དང་ལྡན་པའི་བར་དུའོ། །<ref folio="F.179.a"/></s>
    <s id="2020:2">ཐབས་འདིས་དེ་བཞིན་གཤེགས་པ་དེའི་ཉན་ཐོས་འདུས་པ་དང་། བྱང་ཆུབ་སེམས་དཔའ་འདུས་པ་དཔག་ཏུ་མེད་པ་བྱུང་ངོ་། །</s>
  </p>
  <p id="2021">
    <s id="2021:1">དེའི་ཚེ་དེ་བཞིན་གཤེགས་པ་དེའི་སངས་རྒྱས་ཀྱི་ཞིང་དེར་བྱང་ཆུབ་སེམས་དཔའ་ཞི་གནས་གུས་པ་ཞེས་བྱ་བ་ཞིག་བྱུང་སྟེ། </s>
  </p>
  <p id="2022">
    <s id="2022:1">དེ་བཞིན་གཤེགས་པ་དེའི་དེ་བཞིན་གཤེགས་པ་བཞུགས་པའི་རྗེས་སུ་འབྲང་བས་ཞི་གནས་ལ་གུས་པར་གྱུར་ཏོ། །</s>
  </p>
  <p id="2023">
    <s id="2023:1">གཞན་ཡང་སྔོན་གྱི་རྒྱལ་བ་ལ་བསྙེན་བཀུར་བྱས་པས་འདྲ་བར་རྣམ་པར་མཐོང་བ་དང་ལྡན་པར་གྱུར་ཏེ། </s>
  </p>
  <p id="2024">
    <s id="2024:1">དེའི་ཞི་གནས་གང་རྣམ་པར་མཐོང་བ་ཐོབ་ནས། </s>
  </p>
  <p id="2025">
    <s id="2025:1">སྙིང་རྗེ་ཆེན་པོས་ནོན་པའི་སེམས་ཀྱིས་བསམ་གཏན་ཤེས་པ་ཀུན་འབྱུང་བ་ཤེས་པ་ཐོབ་ནས། </s>
  </p>
  <p id="2026">
    <s id="2026:1">ཐབས་མཁས་པས་ཞི་གནས་ཀྱང་མི་མཐོང་ལ་རྣམ་པར་མཐོང་བ་ལ་ཡང་བསྟེན་ཏོ། །</s>
  </p>
  <p id="2027">
    <s id="2027:1">དེས་རྫུ་འཕྲུལ་མངོན་ཏུ་བྱས་ནས་སྤྲུལ་པ་སྟོང་མངོན་པར་སྤྲུལ་ཏོ། །</s>
  </p>
  <p id="2028">
    <s id="2028:1">སྐྱེ་བོ་ཡུལ་གང་ལ་རྣམ་པར་གཡེངས་པ་དག་སྦྱིན་པས་བསྡུས་སོ། །</s>
  </p>
  <p id="2029">
    <s id="2029:1">སྦྱིན་པས་བསྡུས་ནས་ཚུལ་ཁྲིམས་ལ་རབ་ཏུ་བཀོད་དོ། །</s>
  </p>
  <p id="2030">
    <s id="2030:1">ཚུལ་ཁྲིམས་ལ་བཀོད་ནས་སངས་རྒྱས་ཀྱི་ཆོས་དག་རབ་ཏུ་བསྟན་ཏོ། །</s>
  </p>
  <p id="2031">
    <s id="2031:1">དེར་སེམས་ཅན་ཁྲག་ཁྲིག་དཔག་ཏུ་མེད་པ་ཆོས་ཟབ་མོ་འདིའི་བཟོད་པ་ལ་རབ་ཏུ་བཙུད་དོ། །</s>
  </p>
  <p id="2032">
    <s id="2032:1">དམ་པའི་ཆོས་རྣམ་པར་ཤེས་པའི་ལུས་དང་སེམས་རྒྱས་པར་ཡང་དག་པར་རབ་ཏུ་འཛིན་པར་འགྱུར། </s>
  </p>
  <p id="2033">
    <s id="2033:1">སྙིང་རྗེ་ཆེན་པོ་ལ་ཡང་རབ་ཏུ་བཙུད། </s>
    <s id="2033:2">སྔོན་བསམ་གཏན་དེ་དག་ལ་ཡང་རབ་ཏུ་བཙུད། </s>
    <s id="2033:3">ཐམས་ཅད་མཁྱེན་པའི་ཡེ་ཤེས་ལ་ཡང་ཡུན་རིང་དུ་གོམས་པས་དེ་དག་ཕ་རོལ་ཏུ་ཕྱིན་པ་དྲུག་ལ་རབ་ཏུ་བཙུད་དེ། </s>
  </p>
  <p id="2034">
    <s id="2034:1">ཡུན་མི་རིང་བར་ཡོངས་སུ་དག་པའི་སངས་རྒྱས་ཀྱི་ཞིང་དུ་བླ་ན་</s>
  </p>
  <p id="2035">
    <s id="2035:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་སེམས་ཅན་ཁྲག་ཁྲིག་དཔག་ཏུ་མེད་པ་ཡོངས་སུ་མྱ་ངན་ལས་ཟློ་ཞིང་། ཡོངས་སུ་མྱ་ངན་ལས་འདའ་བར་བྱེད་དོ། །</s>
  </p>
  <p id="2036">
    <s id="2036:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2036:2">དེའི་ཚེ་དེའི་དུས་ན་བྱང་ཆུབ་སེམས་དཔའ་ཞི་གནས་གུས་པ་ཞེས་བྱ་བ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="2037">
    <s id="2037:1">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་ཞི་གནས་གུས་པ་ཞེས་བྱ་བར་གྱུར་ཏོ། །</s>
  </p>
  <p id="2038">
    <s id="2038:1">དེས་ན་ང་བསམ་གཏན་གོམས་པས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་སོ། །</s>
  </p>
  <p id="2039">
    <s id="2039:1">གང་དུ་<ref folio="F.179.b"/>སྦྱིན་པའི་ཕ་རོལ་ཏུ་ཕྱིན་པ་དེར་ཕ་རོལ་ཏུ་ཕྱིན་པ་དྲུག་ཏུ་འགྱུར་ཏེ། </s>
  </p>
  <p id="2040">
    <s id="2040:1">ཕ་རོལ་ཏུ་ཕྱིན་པ་དྲུག་ཅར་ཀུན་ཡོངས་སུ་རྫོགས་སོ། །</s>
  </p>
  <p id="2041">
    <s id="2041:1">བྱང་ཆུབ་སེམས་དཔའ་དེ་ལྟར་སྤྱོད་ན་ཐབས་མཁས་ཤིང་ཕྱིར་མི་ལྡོག་པར་རིག་པར་བྱའོ། །</s>
  </p>
  <p id="2042">
    <s id="2042:1">མཽད་གལ་གྱི་བུ་ངས་གཞན་ཡང་བསམ་གཏན་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་སེམས་ཅན་རྣམས་ལ་བསམ་གཏན་ཤེས་པ་ཀུན་འབྱུང་བ་ཤེས་པ་ཇི་ལྟར་ཡང་དག་པར་རབ་ཏུ་བསྟན་པར་བྱ། </s>
  </p>
  <p id="2043">
    <s id="2043:1">ཡུལ་གྱི་སྐྱོན་གང་ཐོས་ནས་སེམས་ཅན་རྣམས་ལ་སྟོན་པར་གྱུར་ཅིག་སྙམ་ནས་དགེ་བའི་རྩ་བ་དཔག་ཏུ་མེད་པ་མངོན་པར་འདུས་བྱས་སོ། །</s>
  </p>
  <p id="2044">
    <s id="2044:1">མཽད་གལ་གྱི་བུ་སྔོན་བྱུང་བ་འདས་པའི་དུས་ན་རྒྱལ་པོ་འཇིག་རྟེན་སྣ་ཚོགས་ལ་མངོན་པར་དགའ་བ་ཞེས་བྱ་བ་ཞིག་བྱུང་ངོ་། །</s>
  </p>
  <p id="2045">
    <s id="2045:1">རྒྱལ་པོ་འཇིག་རྟེན་སྣ་ཚོགས་ལ་མངོན་པར་དགའ་བ་དེ་འདི་སྙམ་དུ་སེམས་ཏེ། </s>
  </p>
  <p id="2046">
    <s id="2046:1">ཇི་ལྟ་ཇི་ལྟར་འཇིག་རྟེན་སྣ་ཚོགས་ལ་མངོན་པར་དགའ་བ་དེ་ལྟ་དེ་ལྟར་ཡོན་ཏན་ལས་ཡོངས་སུ་ཉམས་པས་གང་བདག་གིས་ཡུལ་སྤངས་ཏེ་ཚལ་དུ་འགྲོའོ་སྙམ་མོ། །</s>
  </p>
  <p id="2047">
    <s id="2047:1">དེ་ནས་རྒྱལ་པོ་འཇིག་རྟེན་སྣ་ཚོགས་ལ་མངོན་པར་དགའ་བ་རྒྱལ་སྲིད་བོར་ནས་ཚལ་དུ་གནས་སོ། །</s>
  </p>
  <p id="2048">
    <s id="2048:1">དེས་ཚལ་དུ་གནས་ནས་དབང་པོས་ཡུལ་རིག་ཅིང་ཞི་གནས་རིག་པས་རྣམ་པར་གནས་སོ། །</s>
  </p>
  <p id="2049">
    <s id="2049:1">དེ་འདི་སྙམ་དུ་སེམས་ཏེ། </s>
  </p>
  <p id="2050">
    <s id="2050:1">བདག་གི་ཆོས་རྗེས་སུ་དྲན་པ་དང་ཡིད་ལ་བྱེད་པས་བསམ་གཏན་ཤེས་པ་ཀུན་འབྱུང་བ་ཤེས་པ་བྱུང་བ་གང་ཡིན་སྙམ་མོ། །</s>
  </p>
  <p id="2051">
    <s id="2051:1">དེ་འདི་སྙམ་དུ་སེམས་ཏེ། </s>
  </p>
  <p id="2052">
    <s id="2052:1">བདག་གིས་བསམ་གཏན་ལ་ཞུགས་པ་རྣམས་ལ་སོ་སོར་དགྱེས་པ་བྱས་སོ། །</s>
  </p>
  <p id="2053">
    <s id="2053:1">དགེ་བའི་རྩ་བ་དེས་ང་བསམ་གཏན་ཤེས་པ་ཀུན་འབྱུང་བ་ཤེས་པ་ཐོབ་བོ། །</s>
  </p>
  <p id="2054">
    <s id="2054:1">དགེ་བའི་རྩ་བ་དེ་རྗེས་སུ་དྲན་ནས་རིགས་ཀྱི་བུ་བསམ་གཏན་དང་རབ་ཏུ་ལྡན་པ་རྣམས་ལ་འཇིག་རྟེན་གྱི་ཟས་སོ་སོར་དགྱེས་པ་བྱས་སོ། །</s>
  </p>
  <p id="2055">
    <s id="2055:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2055:2">དེའི་ཚེ་དེའི་དུས་ན་རྒྱལ་པོ་འཇིག་རྟེན་སྣ་ཚོགས་ལ་མངོན་པར་དགའ་བ་ཞེས་བྱ་བ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="2056">
    <s id="2056:1">ང་དེའི་ཚེ་དེའི་དུས་ན་རྒྱལ་པོ་འཇིག་རྟེན་སྣ་ཚོགས་ལ་མངོན་པར་དགའ་བ་ཞེས་བྱ་བར་གྱུར་ཏོ། །</s>
  </p>
  <p id="2057">
    <s id="2057:1">ངས་སེམས་ཅན་ཞི་གནས་ལ་མངོན་པར་དགའ་བ་དེ་རྣམས་ལ་<ref folio="F.180.a"/>འཇིག་རྟེན་གྱི་ཟས་ཀྱིས་སྦྱིན་པ་བྱས་ཏེ། </s>
  </p>
  <p id="2058">
    <s id="2058:1">གང་ཞི་གནས་ལ་མངོན་པར་བརྩོན་པར་གནས་པ་རྣམས་ཀྱི་ཞི་གནས་བསྐྱེད་དོ། །</s>
  </p>
  <p id="2059">
    <s id="2059:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་བླ་ན་</s>
  </p>
  <p id="2060">
    <s id="2060:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་ཞི་གནས་དང་འཐུན་པའི་བསམ་གཏན་པ་ལ་འཚོ་བའི་ཡོ་བྱད་རབ་ཏུ་སྦྱིན་པར་བྱའོ། །</s>
  </p>
  <p id="2061">
    <s id="2061:1">མཽད་གལ་གྱི་བུ་ངས་བསམ་གཏན་ཤེས་པ་འགོག་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་རྣམ་པ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="2062">
    <s id="2062:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན་དྲང་སྲོང་ཐོགས་མེད་དཔལ་ཞེས་བྱ་བ་ཞིག་བྱུང་ངོ་། །</s>
  </p>
  <p id="2063">
    <s id="2063:1">དེ་བསམ་གཏན་གང་དང་གང་སྐྱེས་པ་དེ་དང་དེ་འགོག་པའི་ཆོས་ཅན་དུ་མཐོང་ངོ་། །</s>
  </p>
  <p id="2064">
    <s id="2064:1">དེ་བསམ་གཏན་གྱི་རྣམ་པ་ཐམས་ཅད་འགོག་པའི་ཆོས་ཅན་དུ་ཤེས་ཤིང་སྲིད་པ་དང་འགྲོ་བ་ཐམས་ཅད་ལ་ཞུམ་པ་མེད་པའི་འདུ་ཤེས་བྱུང་ངོ་། །</s>
  </p>
  <p id="2065">
    <s id="2065:1">དེས་ན་དེ་མི་གནས་པའི་སེམས་ཀྱི་རྒྱུན་འགོག་པ་ལ་གཞོལ་བས་འཆི་བའི་དུས་བྱེད་པ་ན་བསྐལ་པ་དགུ་བཅུ་རྩ་དྲུག་ཏུ་མངལ་གྱི་གནས་སུ་མི་འཇུག་སྟེ། </s>
  </p>
  <p id="2066">
    <s id="2066:1">རྟག་པར་རྒྱུན་ཏུ་རྫུས་ཏེ་སྐྱེ་བར་འགྱུར་རོ། །</s>
  </p>
  <p id="2067">
    <s id="2067:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2067:2">དེའི་ཚེ་དེའི་དུས་ན་དྲང་སྲོང་ཐོགས་མེད་དཔལ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="2068">
    <s id="2068:1">ང་དེའི་ཚེ་དེའི་དུས་ན་དྲང་སྲོང་ཐོགས་མེད་དཔལ་ཞེས་བྱ་བར་གྱུར་ཏོ། །</s>
  </p>
  <p id="2069">
    <s id="2069:1">དེའི་ཚེ་ང་ཉིད་བསྐལ་པ་དགུ་བཅུ་རྩ་དྲུག་ཏུ་མངལ་གྱི་གནས་སུ་མ་ཞུགས་སོ། །</s>
  </p>
  <p id="2070">
    <s id="2070:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་འདུ་བྱེད་ཐམས་ཅད་འགོག་པའི་འདུ་ཤེས་སུ་བྱ་སྟེ་བྲལ་བར་མི་བྱའོ། །</s>
  </p>
  <p id="2071">
    <s id="2071:1">མཽད་གལ་གྱི་བུ་ངས་བསམ་གཏན་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་ཏེ། </s>
  </p>
  <p id="2072">
    <s id="2072:1">མཽད་གལ་གྱི་བུ་སྔོན་བྱུང་བ་འདས་པའི་དུས་ནས་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="2073">
    <s id="2073:1">སྟོན་པ་སྤྱན་བཟང་ཞེས་བྱ་བ་བྱུང་སྟེ། </s>
  </p>
  <p id="2074">
    <s id="2074:1">དེའི་འདོད་པའི་ཁམས་ནི་འདོད་པའི་སྐྱོན་གྱིས་གནོད་པར་<ref folio="F.180.b"/>མཐོང་། </s>
  </p>
  <p id="2075">
    <s id="2075:1">གཟུགས་ཀྱི་ཁམས་ནི་གཟུགས་ཀྱི་སྐྱོན་གྱིས་གནོད་པར་མཐོང་། </s>
  </p>
  <p id="2076">
    <s id="2076:1">གཟུགས་མེད་པའི་ཁམས་ནི་གཟུགས་མེད་པའི་སྐྱོན་གྱིས་གནོད་པར་མཐོང་ནས་དེ་འདི་སྙམ་དུ་སེམས་ཏེ། </s>
  </p>
  <p id="2077">
    <s id="2077:1">ཀྱེ་མ་སེམས་ཅན་འདི་དག་ནི་མགོན་མེད་ཅིང་འདྲེན་པ་མེད་དེ། </s>
  </p>
  <p id="2078">
    <s id="2078:1">གང་དང་གང་ལ་གནས་པར་བྱེད་པ་དེ་དང་དེས་གནོད་དེ། </s>
  </p>
  <p id="2079">
    <s id="2079:1">གང་བདག་གིས་འདུ་བྱེད་ཐམས་ཅད་ལ་གནས་པར་མི་བྱ་སྟེ། </s>
  </p>
  <p id="2080">
    <s id="2080:1">གནས་པ་མེད་ན་གཡོ་བར་མི་འགྱུར་རོ་སྙམ་མོ། །</s>
  </p>
  <p id="2081">
    <s id="2081:1">དེ་ཆོས་ཐམས་ཅད་ལ་མི་གནས་པའི་བསམ་གཏན་ཅན་ནི་སེམས་ཅན་ལ་སྙིང་རྗེ་ཆེན་པོ་འཐོབ་པོ། །</s>
    <s id="2081:2">དེ་ཤེས་པ་ཁོང་དུ་ཆུད་ནས་སེམས་ཅན་རྣམས་ལ་ཡང་དག་པར་རབ་ཏུ་བསྟན་ཏོ། །</s>
  </p>
  <p id="2082">
    <s id="2082:1">དེའི་ཆོས་དེ་བསྟན་པ་ལས་སེམས་ཅན་ཁྲག་ཁྲིག་དཔག་ཏུ་མེད་པ་དག་ཐོགས་པ་མེད་པའི་ཡེ་ཤེས་ལ་བཙུད་ཅིང་། དེ་མི་གནས་པའི་ཡོངས་སུ་མྱ་ངན་ལས་འདས་སོ། །</s>
  </p>
  <p id="2083">
    <s id="2083:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2083:2">དེའི་ཚེ་དེའི་དུས་ན་སྟོན་པ་སྤྱན་བཟང་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="2084">
    <s id="2084:1">དེ་ཅིའི་ཕྱིར་ཞེ་ན། </s>
    <s id="2084:2">ང་དེའི་ཚེ་དེའི་དུས་ན་སྟོན་པ་སྤྱན་བཟང་ཞེས་བྱ་བར་གྱུར་ཏེ། </s>
  </p>
  <p id="2085">
    <s id="2085:1">ངས་འདོད་པ་དེ་ལས་ངེས་པར་འབྱུང་བ་བསྟན་ཏོ། །</s>
  </p>
  <p id="2086">
    <s id="2086:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་སྐྱེ་བ་དང་འཇིག་པའི་ཆོས་ལ་རྣལ་འབྱོར་དུ་བྱའོ། །</s>
  </p>
  <p id="2087">
    <s id="2087:1">མཽད་གལ་གྱི་བུ་ངས་རྣམ་པར་ཐར་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="2088">
    <s id="2088:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན་དེ་བཞིན་གཤེགས་པ་དབུགས་འབྱིན་སྩོལ་བ་ཞེས་བྱ་བ་ཞིག་བྱུང་ངོ་། །</s>
  </p>
  <p id="2089">
    <s id="2089:1">དེ་ལྷ་དང་ལྷ་མ་ཡིན་གྱི་འཇིག་རྟེན་རྒ་བ་དང་ན་བས་གཟིར་བའི་དབུགས་སྩོལ་བར་མཛད་ཅིང་རྒ་བ་དང་ན་བ་ལས་འདའ་བའི་ཕྱིར་ཆོས་སྟོན་ཏེ། </s>
  </p>
  <p id="2090">
    <s id="2090:1">རྒ་བ་དང་ན་བ་ལས་རབ་ཏུ་གྲོལ་བའི་སེམས་ཅན་རྣམས་འཇིགས་པ་མེད་པར་འགྱུར་རོ། །</s>
  </p>
  <p id="2091">
    <s id="2091:1">ཆགས་པར་འགྱུར་བ་རྣམས་ལ་མི་ཆགས། </s>
  </p>
  <p id="2092">
    <s id="2092:1">སྡང་བར་འགྱུར་བ་རྣམས་ལ་མི་སྡང་། </s>
    <s id="2092:2">རྨོངས་པར་འགྱུར་བ་རྣམས་ལ་མི་རྨོངས། </s>
  </p>
  <p id="2093">
    <s id="2093:1">བསམ་གཏན་རྣམས་ལ་མི་ཆགས། </s>
  </p>
  <p id="2094">
    <s id="2094:1">ཟད་པར་གྱི་སྐྱེ་མཆེད་རྣམས་ལ་མི་ཆགས། </s>
  </p>
  <p id="2095">
    <s id="2095:1">མཐར་གྱིས་སྙོམས་<ref folio="F.181.a"/>པར་འཇུག་པ་རྣམས་ལ་མི་ཆགས་ཏེ། </s>
  </p>
  <p id="2096">
    <s id="2096:1">དེ་སེམས་རྣམ་པར་གྲོལ་ཞིང་ཤིན་ཏུ་རྣམ་པར་གྲོལ་བ་འདི་ནི་རྣམ་པར་ཐར་པ་ཤེས་པ་ཞེས་བྱའོ། །</s>
  </p>
  <p id="2097">
    <s id="2097:1">དེ་རྣམ་པར་ཐར་པ་བརྒྱད་པོ་དེ་དག་རྟོགས་པར་བྱས་ནས་ཆོས་སྟོན་ཏོ། །</s>
  </p>
  <p id="2098">
    <s id="2098:1">དེའི་ཚེ་རྒྱལ་པོ་དགྲ་ཐམས་ཅད་རབ་ཏུ་འཇོམས་པ་ཞེས་བྱ་བ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་དབང་ཕྱུག་ཞིག་བྱུང་ངོ་། །</s>
  </p>
  <p id="2099">
    <s id="2099:1">དེ་སྐྱེ་བོའི་ཚོགས་མང་པོ་དང་ལྷན་ཅིག་ཁམས་ཀྱི་རྒྱལ་ཕྲན་སྟོང་ཕྲག་དྲུག་ཅུ་དང་ལྷན་ཅིག་ཏུ་བཅོམ་ལྡན་འདས་དེ་བཞིན་གཤེགས་པ་དབུགས་འབྱིན་སྩོལ་བ་དེ་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="2100">
    <s id="2100:1">དེ་བཞིན་གཤེགས་པ་དབུགས་འབྱིན་སྩོལ་བ་དེའི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ །</s>
  </p>
  <p id="2101">
    <s id="2101:1">ཕྱོགས་གཅིག་ཏུ་འདུག་ནས་རྒྱལ་པོ་དགྲ་ཐམས་ཅད་རབ་ཏུ་འཇོམས་པ་དེ་ལ་བཅོམ་ལྡན་འདས་དེ་བཞིན་གཤེགས་པ་དབུགས་འབྱིན་སྩོལ་བས་རྣམ་པར་ཐར་པ་བརྒྱད་བསྟན་ཏོ། །</s>
  </p>
  <p id="2102">
    <s id="2102:1">དེས་རྣམ་པར་ཐར་བ་བརྒྱད་ཐོས་ནས་</s>
  </p>
  <p id="2103">
    <s id="2103:1">སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རིན་པོ་ཆེ་སྣ་བདུན་གྱིས་བཀང་སྟེ་</s>
  </p>
  <p id="2104">
    <s id="2104:1">ཕུལ་ནས་</s>
  </p>
  <p id="2105">
    <s id="2105:1">དེ་ཁམས་ཀྱི་རྒྱལ་ཕྲན་དང་ལྷན་ཅིག་ཏུ་ཁྱིམ་ནས་ཁྱིམ་མེད་པར་རབ་ཏུ་བྱུང་ངོ་། །</s>
  </p>
  <p id="2106">
    <s id="2106:1">དེར་ཁམས་ཀྱི་རྒྱལ་ཕྲན་སྟོང་ཕྲག་དྲུག་ཅུ་པོ་དེ་དག་རྣམ་པར་ཐར་པ་བརྒྱད་མངོན་སུམ་དུ་བྱས་ཏེ། </s>
  </p>
  <p id="2107">
    <s id="2107:1">རྒྱལ་པོ་དགྲ་ཐམས་ཅད་རབ་ཏུ་འཇོམས་པ་དེ་ནི་མ་གཏོགས་སོ། །</s>
  </p>
  <p id="2108">
    <s id="2108:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2108:2">དེའི་ཚེ་དེའི་དུས་ན་རྒྱལ་པོ་དགྲ་ཐམས་ཅད་རབ་ཏུ་འཇོམས་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="2109">
    <s id="2109:1">ང་དེའི་ཚེ་དེའི་དུས་ན་རྒྱལ་པོ་དགྲ་ཐམས་ཅད་རབ་ཏུ་འཇོམས་པ་ཞེས་བྱའོ། །</s>
  </p>
  <p id="2110">
    <s id="2110:1">དེས་ན་ང་རྣམ་པར་ཐར་པ་བརྒྱད་ཐོས་པས་སྲིད་པ་ཐམས་ཅད་ལ་མི་གནས་སོ། །</s>
  </p>
  <p id="2111">
    <s id="2111:1">སྲིད་པ་དང་། འགྲོ་བ་དང་། འཆི་བ་དང་། སྐྱེ་བའི་སེམས་ཅན་ཐམས་ཅད་ལ་སྙིང་རྗེ་ཆེན་པོའི་དབང་གིས་བསྐལ་པ་གྲངས་མེད་པ་ཕྲག་བཅྭ་བརྒྱད་དུ་འཁོར་བ་ལ་གནས་ཤིང་། འཁོར་བའི་སེམས་ཅན་རྣམས་ཀྱི་དོན་བསམས་སོ། །</s>
  </p>
  <p id="2112">
    <s id="2112:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་མི་གནས་པར་བྱའོ། །</s>
  </p>
  <p id="2113">
    <s id="2113:1">མཽད་གལ་གྱི་བུ་སྙོམས་པར་འཇུག་པ་ཐམས་ཅད་ལ་མི་གནས་པའི་བྱང་ཆུབ་སེམས་དཔའ་ནི་མྱུར་དུ་བླ་ན་</s>
  </p>
  <p id="2114">
    <s id="2114:1">མེད་པ་ཡང་དག་པར་<ref folio="F.181.b"/>རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱའོ།། །།</s>
  </p>
  <p id="2115">
    <s id="2115:1">བམ་པོ་བཅུ་བདུན་པ། </s>
    <s id="2115:2">མཽད་གལ་གྱི་བུ་ངས་རྣམ་པར་ཐར་པ་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་ཡུལ་ཉམ་ང་བ་ལ་ཞེན་པ་རྣམས་ཆགས་པ་ཐམས་ཅད་ལས་བདག་གིས་ཇི་ལྟར་སེམས་རབ་ཏུ་གྲོལ་བར་བྱ་སྙམ་ནས</s>
  </p>
  <p id="2116">
    <s id="2116:1">རྣམ་པར་ཐར་པར་འགྱུར་བ་དང་རྣམ་པར་ཐར་པ་ཤེས་པ་ཀུན་འབྱུང་བ་ཤེས་པར་འགྱུར་བའི་དགེ་བའི་རྩ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="2117">
    <s id="2117:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་བློ་གྲོས་ལེགས་བསམས་ཞེས་བྱ་བ་འགྲོ་བ་ལ་ཕན་པར་བྱ་བའི་ཕྱིར་སྙིང་རྗེ་ཆེན་པོས་ཡང་དག་པར་རབ་ཏུ་གནས་པ་འགྲོ་བ་ཐམས་ཅད་ཀྱི་འཆིང་བ་གཅོད་པ་ལ་ཡང་དག་པར་རབ་ཏུ་གནས་པ་ཞིག་བྱུང་ངོ་། །</s>
  </p>
  <p id="2118">
    <s id="2118:1">དེ་འདི་སྙམ་དུ་སེམས་ཏེ། </s>
  </p>
  <p id="2119">
    <s id="2119:1">གལ་ཏེ་བདག་ཡེ་ཤེས་གང་གིས་བདག་དང་སེམས་ཅན་ཐམས་ཅད་ཀྱི་འཆིང་བ་གཅོད་པའི་ཡེ་ཤེས་དེ་རྟོགས་པར་བྱའོ་སྙམ་མོ། །</s>
  </p>
  <p id="2120">
    <s id="2120:1">དེ་ཡེ་ཤེས་དེ་རྟོགས་པར་བྱ་བའི་དོན་དུ་ཡོངས་སུ་འཛིན་པ་ཐམས་ཅད་ལ་ལྷག་པར་ཆགས་པར་མི་བྱེད་དོ། །</s>
  </p>
  <p id="2121">
    <s id="2121:1">ལྷག་པར་ཆགས་པ་མེད་པ་ན་འདི་ལྟར་སོ་སོར་རྟོག་སྟེ། </s>
  </p>
  <p id="2122">
    <s id="2122:1">ཆོས་གང་ལ་བསླབས་པས་སེམས་ཅན་ཐམས་ཅད་ཀྱི་ཀུན་འབྱུང་བ་རབ་ཏུ་ཤེས་པའི་ཆོས་གཅིག་པོ་གང་ཡང་ཡོད་དམ། </s>
    <s id="2122:2">དེ་འདི་སྙམ་དུ་སེམས་ཏེ། </s>
  </p>
  <p id="2123">
    <s id="2123:1">ཐམས་ཅད་མཁྱེན་པའི་ཐུགས་མ་གཏོགས་པར་གང་སེམས་ཅན་ཐམས་ཅད་ཀྱི་ཀུན་འབྱུང་བ་ཤེས་པར་འགྱུར་བའི་ཆོས་གཅིག་པོ་ནི་མེད་དོ་སྙམ་མོ། །</s>
  </p>
  <p id="2124">
    <s id="2124:1">ཐམས་ཅད་མཁྱེན་པའི་ཐུགས་ཐོབ་པའི་བྱང་ཆུབ་སེམས་དཔའ་ནི་བྱང་ཆུབ་ཏུ་སྨོན་ལམ་འདེབས་ཏེ། </s>
  </p>
  <p id="2125">
    <s id="2125:1">གང་བདག་བྱང་ཆུབ་ཏུ་སྨོན་ལམ་འདེབས་པ་ནི་དེ་སེམས་ཅན་ཐམས་ཅད་ལ་སྙིང་རྗེ་བསྐྱེད་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དེ། </s>
  </p>
  <p id="2126">
    <s id="2126:1">བདག་མ་འོངས་པའི་དུས་ན་ཐམས་ཅད་མཁྱེན་པ་དེ་བཞིན་གཤེགས་པར་གྱུར་ནས་</s>
  </p>
  <p id="2127">
    <s id="2127:1">མ་དུལ་བ་རྣམས་འདུལ་བ་དང་། མ་ཞི་བ་ཞི་བར་བགྱིད་པ་དང་། མ་གྲོལ་བ་རྣམས་གྲོལ་བར་བགྱིད་པ་དང་། དབུགས་མ་ཕྱིན་པ་རྣམས་དབུགས་འབྱིན་པ་དང་། ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་<ref folio="F.182.a"/>ལས་བཟླའོ། །</s>
    <s id="2127:2">དེ་འདི་སྙམ་དུ་སེམས་ཏེ། </s>
  </p>
  <p id="2128">
    <s id="2128:1">བདག་ཐམས་ཅད་མཁྱེན་པ་ཉིད་ཀྱི་ལམ་ལ་འཇུག་པར་བྱེད་པའི་དགེ་སྦྱོང་དང་། བྲམ་ཟེ་བསྙེན་བཀུར་བྱ་བ་གང་ཡིན་སྙམ་མོ། །</s>
  </p>
  <p id="2129">
    <s id="2129:1">དེའི་ཚེ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བདུད་རྩིས་དབང་བསྐུར་ཅེས་བྱ་བ་ནས་རྒྱ་ཆེར་སྦྱར་ཏེ། </s>
  </p>
  <p id="2130">
    <s id="2130:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="2131">
    <s id="2131:1">དེ་བཞིན་གཤེགས་པ་བདུད་རྩིས་དབང་བསྐུར་དེའི་སངས་རྒྱས་ཀྱི་ཞིང་དུ་རྒྱལ་པོ་འཇིགས་བྱེད་བླ་མ་ཞེས་བྱ་བ་བྱང་ཆུབ་སེམས་དཔའ་ཞིག་བྱུང་ངོ་། །</s>
  </p>
  <p id="2132">
    <s id="2132:1">རྒྱལ་པོ་བློ་གྲོས་ལེགས་བསམས་དེ་མ་མཐོང་བའི་གྲོགས་པོ་ཡོན་ཏན་གྱི་གྲོགས་པོ། ཆོས་ཀྱི་གྲོགས་པོ་ཡིན་ནོ། །</s>
  </p>
  <p id="2133">
    <s id="2133:1">དེས་རྒྱལ་པོ་བློ་གྲོས་ལེགས་བསམས་དེ་</s>
  </p>
  <p id="2134">
    <s id="2134:1">ལ་གྲོགས་པོ་དེ་བཞིན་གཤེགས་པ་བདུད་རྩིས་དབང་བསྐུར་དེ་ཐམས་ཅད་མཁྱེན་པ། ཐམས་ཅད་གཟིགས་པ། ཡོན་ཏན་དང་སྐྱོན་ཐམས་ཅད་མཁྱེན་པ་ཞིག་འཇིག་རྟེན་དུ་བྱུང་ངོ་ཞེས་ཐོས་ཏེ</s>
  </p>
  <p id="2135">
    <s id="2135:1">འདོང་བར་བྱ་བ་ནས་བསྙེན་བཀུར་བྱའོ་ཞེས་བྱ་བའི་བར་དུ་ཕོ་ཉ་བཏང་ངོ་། །</s>
  </p>
  <p id="2136">
    <s id="2136:1">ཕོ་ཉ་དེས་བཀའ་བཞིན་འཚལ་ཞེས་</s>
    <s id="2136:2">རྒྱལ་པོ་འཇིགས་བྱེད་བླ་མའི་ལྟར་མཉན་ནས། </s>
  </p>
  <p id="2137">
    <s id="2137:1">རྒྱལ་པོ་བློ་གྲོས་ལེགས་བསམས་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="2138">
    <s id="2138:1">རྒྱལ་པོ་བློ་གྲོས་ལེགས་བསམས་ལ་རྒྱལ་པོ་ཞེས་མང་དུ་བརྗོད་ནས་</s>
  </p>
  <p id="2139">
    <s id="2139:1">སྤྲིང་ཡིག་ཕུལ་ཏེ་</s>
  </p>
  <p id="2140">
    <s id="2140:1">ཚིག་ཀྱང་སྨྲས་པ། </s>
    <s id="2140:2">རྒྱལ་པོ་ཆེན་པོ་དོན་གྱི་དུས་ལགས། ཆོས་ཀྱི་དུས་ལགས། ཉེ་བར་གཤེགས་པའི་དུས་ལགས་སོ། །</s>
    <s id="2140:3">རྒྱལ་པོ་ཆེན་པོ་དེ་བཞིན་གཤེགས་པ་བདུད་རྩིས་དབང་བསྐུར་ཞེས་བགྱི་བ་འཇིག་རྟེན་དུ་བྱུང་བ་ནི་ཡོན་ཏན་བསྔགས་པ་དཔག་ཏུ་མེད་པ་དང་ལྡན་ནོ་ཞེས་དེ་བཞིན་གཤེགས་པ་བདུད་རྩིས་དབང་བསྐུར་དེའི་བསྔགས་པ་བརྗོད་དོ། །</s>
  </p>
  <p id="2141">
    <s id="2141:1">དེ་ནས་རྒྱལ་པོ་བློ་གྲོས་ལེགས་བསམས་དེ་དེ་བཞིན་གཤེགས་པ་དེ་ཞེས་སྒྲ་ཐོས། </s>
  </p>
  <p id="2142">
    <s id="2142:1">བདུད་རྩིས་དབང་བསྐུར་ཞེས་སྒྲ་ཐོས་ནས། </s>
  </p>
  <p id="2143">
    <s id="2143:1">སེང་གེའི་ཁྲི་ལས་བབས་ཏེ། </s>
  </p>
  <p id="2144">
    <s id="2144:1">པུས་མོ་གཡས་པའི་ལྷ་ངས་ལ་བཙུགས་ནས་ཐལ་མོ་སྦྱར་ཏེ། </s>
  </p>
  <p id="2145">
    <s id="2145:1">དེ་བཞིན་གཤེགས་པ་བདུད་རྩིས་དབང་བསྐུར་དེ་ལ་ཕྱག་འཚལ་ལོ། །</s>
  </p>
  <p id="2146">
    <s id="2146:1">ཕྱག་འཚལ་ལོ་ཞེས་ལན་གསུམ་དུ་ཆེད་དུ་རྗོད་པ་ཆེད་དུ་བརྗོད་དོ། །</s>
  </p>
  <p id="2147">
    <s id="2147:1"><ref folio="F.182.b"/>དེའི་ཚེ་དེ་རིངས་པ་ཉིད་དུ་ཚུལ་དང་འཐུན་པའི་བཞོན་པ་བཟང་པོ་བཤམས་ནས་བཞོན་པ་བཟང་པོ་དེ་ལ་ཞོན་ཏེ། </s>
  </p>
  <p id="2148">
    <s id="2148:1">བློན་པོའི་ཚོགས་ཀྱིས་ཡོངས་སུ་བསྐོར་ཅིང་། སྐྱེ་བོའི་ཚོགས་མང་པོ་དང་ལྷན་ཅིག་ཏུ། རྒྱལ་པོ་འཇིགས་བྱེད་བླ་མ་དེ་ག་ལ་བ་དེར་སོང་སྟེ་</s>
  </p>
  <p id="2149">
    <s id="2149:1">ཕྱིན་ནས་</s>
  </p>
  <p id="2150">
    <s id="2150:1">གྲོགས་པོའི་ཆོས་ཚུལ་བྱས་ནས་</s>
  </p>
  <p id="2151">
    <s id="2151:1">དྲིས་པ། </s>
    <s id="2151:2">གྲོགས་པོ་དེ་བཞིན་གཤེགས་པ་ག་ལ་བཞུགས་གསུངས། </s>
  </p>
  <p id="2152">
    <s id="2152:1">དེས་སྨྲས་པ་</s>
    <s id="2152:2">གྲོགས་པོ་རེ་ཞིག་ཁ་ཟས་ཀྱི་བྱ་བ་བྱས་ཏེ། </s>
  </p>
  <p id="2153">
    <s id="2153:1">ཕྱིས་དེ་བཞིན་གཤེགས་པ་བསྟན་ཏོ། །</s>
  </p>
  <p id="2154">
    <s id="2154:1">དེས་འདི་སྐད་ཅེས་སྨྲས་སོ། །</s>
  </p>
  <p id="2155">
    <s id="2155:1">གྲོགས་པོ་འདི་ལྟ་སྟེ། དེ་བཞིན་གཤེགས་པ་མཐོང་བ་དེ་ཉིད་ཁ་ཟས་ཀྱི་བྱ་བ་བྱས་པར་འགྱུར་རོ། །</s>
  </p>
  <p id="2156">
    <s id="2156:1">དེ་ནས་རྒྱལ་པོ་འཇིགས་བྱེད་བླ་མས་རྒྱལ་པོ་བློ་གྲོས་ལེགས་བསམས་ལྟར་མཉན་ནས། </s>
  </p>
  <p id="2157">
    <s id="2157:1">བློ་གྲོས་ལེགས་བསམས་བློན་པོའི་འཁོར་དང་བཅས་པ་དེ་དང་ལྷན་ཅིག་སྲོག་ཆགས་ཁྲི་ཕྲག་བརྒྱད་ཅུ་རྩ་དྲུག་དང་ལྷན་ཅིག་ཏུ་རྒྱལ་པོའི་རྫུ་འཕྲུལ་ཆེན་པོ་དང་། རྒྱལ་པོའི་མཐུ་ཆེན་པོས་རྒྱལ་པོའི་ཕོ་བྲང་རིན་ཆེན་ཅན་ནས་བྱུང་སྟེ</s>
  </p>
  <p id="2158">
    <s id="2158:1">འབྱུང་པོ་ཐམས་ཅད་སྒྲོགས་པ་ཞེས་བྱ་བའི་སྐྱེད་མོས་ཚལ་གང་ན་བཅོམ་ལྡན་འདས་དེ་བཞིན་གཤེགས་པ་བདུད་རྩིས་དབང་བསྐུར་དེ་ག་ལ་བ་དེར་སོང་ངོ་། །</s>
  </p>
  <p id="2159">
    <s id="2159:1">ཇི་ཙམ་དུ་བཞོན་པར་བྱ་བའི་ས་དེ་ཙམ་དུ་བཞོན་པས་སོང་ནས་བཞོན་པ་ལས་བབས་ཏེ་བཅོམ་ལྡན་འདས་དེ་བཞིན་གཤེགས་པ་བདུད་རྩིས་དབང་བསྐུར་དེ་ག་ལ་བ་དེར་སོང་ནས་མཐོང་ངོ་། །</s>
  </p>
  <p id="2160">
    <s id="2160:1">དེ་བཞིན་གཤེགས་པ་བདུད་རྩིས་དབང་བསྐུར་དེས་ཀྱང་རྒྱལ་པོ་གཉིས་པོ་དེ་དག་སྐྱེ་བོའི་ཚོགས་མང་པོ་དེ་དང་རྒྱང་རིང་པོ་ནས་འདིར་འོང་བ་གཟིགས་ནས་</s>
  </p>
  <p id="2161">
    <s id="2161:1">ཏ་ལའི་སྲིད་ཙམ་དུ་ནམ་མཁའ་ལ་མངོན་པར་འཕགས་ཏེ་</s>
  </p>
  <p id="2162">
    <s id="2162:1">འཆག་གོ། །</s>
  </p>
  <p id="2163">
    <s id="2163:1">འཆག་པ་ན་དེ་བཞིན་གཤེགས་པ་བདུད་རྩིས་དབང་བསྐུར་དེའི་སྐུའི་སྨད་ལས་ཆུའི་རྒྱུན་རབ་ཏུ་ཕབ་བོ། །སྐུའི་སྟོད་ལས་མེ་རབ་ཏུ་འབར་རོ། །</s>
  </p>
  <p id="2164">
    <s id="2164:1">འདོད་པ་ན་སྤྱོད་པའི་ལྷ་དག་གིས་ཀྱང་ལྷའི་གདུགས་འཛིན་ཅིང་ལྷའི་མེ་ཏོག་མན་དཱ་ར་བ་དག་ཀྱང་རབ་ཏུ་འཐོར་རོ། །</s>
  </p>
  <p id="2165">
    <s id="2165:1">དེ་ནས་རྒྱལ་པོ་བློ་གྲོས་ལེགས་བསམས་ཀྱིས་དེ་བཞིན་གཤེགས་པ་དེ་མཐོང་མ་ཐག་ཏུ་གཞལ་དུ་མེད་པའི་དད་པ་བསྐྱེད་ནས་</s>
  </p>
  <p id="2166">
    <s id="2166:1">བླ་ན་</s>
  </p>
  <p id="2167">
    <s id="2167:1">མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་མ་ཐག་ཏུ་མི་སྐྱེ་བའི་ཆོས་ལ་བཟོད་པ་ཐོབ་བོ། །</s>
    <s id="2167:2">དེས་ན་དེ་བཞིན་གཤེགས་པ་བདུད་རྩིས་དབང་བསྐུར་ལ་<ref folio="F.183.a"/>ཚིགས་སུ་བཅད་པས་མངོན་པར་བསྟོད་པ། </s>
    <s id="2167:3">གཟུགས་ཀུན་དཔེ་མེད་ཁམས་གསུམ་དག་ལས་ཁྱད་པར་འཕགས། །</s>
  </p>
  <p id="2168">
    <s id="2168:1">འདྲེན་པ་ཁྱོད་ལ་དཔེར་བྱ་ནུས་པ་སུ་མ་མཆིས། །</s>
  </p>
  <p id="2169">
    <s id="2169:1">སེམས་ཅན་ཁ་ལོ་སྒྱུར་བའི་གཟུགས་གང་དཔེར་བྱ་བ། །</s>
    <s id="2169:2">དེ་ལྟར་ཁྱོད་ཀྱི་གཟུགས་དང་འདྲ་བ་གང་མ་མཆིས། །</s>
  </p>
  <p id="2170">
    <s id="2170:1">ཁྱོད་ཀྱི་གཟུགས་ནི་སེམས་ཀྱིས་གྲུབ་སྟེ་གང་འདྲ་བ། །</s>
    <s id="2170:2">གང་གིས་ཁྱོད་ཀྱི་དཔེར་འགྱུར་ཁམས་གསུམ་འདི་ན་མེད། །</s>
  </p>
  <p id="2171">
    <s id="2171:1">བདག་གཟུགས་འདི་འདྲར་གྱུར་ཅིག་ཡེ་ཤེས་འདི་འདྲར་ཤོག །</s>
  </p>
  <p id="2172">
    <s id="2172:1">གང་གིས་འགྲོ་བ་འཁོར་བའི་བཙོན་རར་བཅིངས་འགྲོལ་བ། །</s>
    <s id="2172:2">དེའི་སེམས་རྐང་གཉིས་མཆོག་གིས་མཁྱེན་ནས་ལུང་བསྟན་པ། །</s>
    <s id="2172:3">རྣམ་འདྲེན་མཆོག་ཐོབ་མིང་ནི་སྲེད་མེད་བུ་ཞེས་བྱ། །</s>
  </p>
  <p id="2173">
    <s id="2173:1">བདུད་རྩིའི་དབང་བསྐུར་རྫོགས་རྒྱས་རྐང་གཉིས་མཆོག་ཏུ་འགྱུར། །</s>
  </p>
  <p id="2174">
    <s id="2174:1">འཇིག་རྟེན་སྟོན་པ་བླ་མེད་སེམས་ཅན་བྱེ་བ་འདྲེན། །</s>
    <s id="2174:2">དེ་ཚེ་དེ་ཡི་ལུང་བསྟན་སྐྱེ་བོ་ཀུན་གྱིས་ཐོས་ནས་</s>
  </p>
  <p id="2175">
    <s id="2175:1">སུ །_།</s>
    <s id="2175:2">བྱང་ཆུབ་སེམས་བསྐྱེད་དེ་དག་ཀྱང་ནི་འདྲེན་པས་ལུང་བསྟན་པ། །</s>
    <s id="2175:3">རྒྱལ་བས་འགྲོ་བ་མ་ལུས་ཐམས་ཅད་བྱང་ཆུབ་ལུང་བསྟན་ཏོ། །</s>
  </p>
  <p id="2176">
    <s id="2176:1">རྒྱལ་ལ་ཡང་དག་བསྙེན་བཀུར་བྱས་ནས་བྱང་ཆུབ་ཕ་རོལ་འགྲོ། །</s>
  </p>
  <p id="2177">
    <s id="2177:1">མཁས་པ་འཇིག་རྟེན་དོན་བྱས་སངས་རྒྱས་དེ་ཀུན་མྱ་ངན་འདས། །</s>
  </p>
  <p id="2178">
    <s id="2178:1">དེ་ལྟར་རྫོགས་པའི་བྱང་ཆུབ་དེ་དག་བློ་མཆོག་ཤིན་ཏུ་སྐྱེས། །</s>
  </p>
  <p id="2179">
    <s id="2179:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2179:2">དེའི་ཚེ་དེའི་དུས་ན་རྒྱལ་པོ་བློ་གྲོས་ལེགས་བསམས་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="2180">
    <s id="2180:1">དེ་བཞིན་གཤེགས་པ་འོད་སྲུང་དེ་དེའི་ཚེ་དེའི་དུས་ན་རྒྱལ་པོ་བློ་གྲོས་ལེགས་བསམས་ཞེས་བྱ་བར་གྱུར་ཏོ། །</s>
  </p>
  <p id="2181">
    <s id="2181:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2181:2">དེའི་ཚེ་དེའི་དུས་ན་རྒྱལ་པོ་འཇིགས་བྱེད་བླ་མ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="2182">
    <s id="2182:1">དེ་ཅིའི་ཕྱིར་ཞེ་ན། །</s>
    <s id="2182:2">ང་དེའི་ཚེ་དེའི་དུས་ན་རྒྱལ་པོ་འཇིགས་བྱེད་བླ་མ་ཞེས་བྱ་བར་གྱུར་ཏེ། </s>
  </p>
  <p id="2183">
    <s id="2183:1">དེས་ན་ང་རྣམ་པར་ཐར་པ་ཤེས་པ་ལ་ངེས་པར་གྱུར་པས་མི་སྐྱེ་བའི་ཆོས་ལ་བཟོད་པ་ཐོབ་བོ། །</s>
    <s id="2183:2">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་རྣམ་པར་ཐར་པ་ཤེས་པ་ཀུན་འབྱུང་བ་རྟོགས་པར་བྱ་བའི་ཕྱིར་དགེ་བའི་བཤེས་གཉེན་ལ་བསྙེན་བཀུར་བྱ་ཞིང་། ཡོངས་སུ་འདྲི་བའི་རང་བཞིན་ཅན་དུ་ཡང་བྱའོ། །</s>
  </p>
  <p id="2184">
    <s id="2184:1"><ref folio="F.183.b"/>མཽད་གལ་གྱི་བུ་བྱང་ཆུབ་སེམས་དཔའ་དགེ་བའི་བཤེས་གཉེན་གྱི་ལག་ཏུ་སོང་བ་ནི་མྱུར་དུ་བླ་ན་</s>
  </p>
  <p id="2185">
    <s id="2185:1">མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །</s>
  </p>
  <p id="2186">
    <s id="2186:1">མཽད་གལ་གྱི་བུ་རྣམ་པར་ཐར་པ་ཤེས་པ་འགོག་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="2187">
    <s id="2187:1">བདག་ཞི་བ་རྣམ་པར་ཐར་པ་དག་གི་འགོག་པ་ཤེས་པ་རྟོགས་ནས་</s>
  </p>
  <p id="2188">
    <s id="2188:1">སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བཤད་པར་བྱ་སྙམ་ནས་</s>
  </p>
  <p id="2189">
    <s id="2189:1">དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་སོ། །</s>
  </p>
  <p id="2190">
    <s id="2190:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་གྲགས་འཕགས་ཞེས་བྱ་བ་དེ་བཞིན་གཤེགས་པ་དཔག་ཏུ་མེད་པ་ལ་དགེ་བའི་རྩ་བ་བསྐྱེད་པ། ལྷག་པར་བྱ་བ་བྱས་པ། ཚངས་པར་སྤྱོད་པ་ཡུན་རིང་དུ་སྤྱད་པ། བྱང་ཆུབ་སེམས་དཔའི་ཡོན་ཏན་དཔག་ཏུ་མེད་པ་དང་ལྡན་པ་ཞིག་བྱུང་ངོ་། །</s>
  </p>
  <p id="2191">
    <s id="2191:1">དེ་ཉིད་མཚན་དུ་འཇིག་རྟེན་ན་དགེ་སྦྱོང་ངམ། བྲམ་ཟེ་གང་དག་འཁོར་བ་ལས་ངེས་པར་འབྱུང་བ་རབ་ཏུ་ཤེས་པ་སུ་ཡོད་ཀུན་ཏུ་ཚོལ་ལོ། །</s>
  </p>
  <p id="2192">
    <s id="2192:1">དེའི་ཚེ་དེ་བཞིན་གཤེགས་པ་ཆོས་ཀྱི་སྤྲིན་མངོན་པར་བསྒྲགས་པའི་དབྱངས་ཞེས་བྱ་བ་འཇིག་རྟེན་དུ་བྱུང་སྟེ། </s>
  </p>
  <p id="2193">
    <s id="2193:1">དེ་རྒྱལ་པོའི་ཕོ་བྲང་ཤིན་ཏུ་དུལ་ལྡན་ཞེས་བྱ་བ་ན་བཞུགས་ཤིང་གནས་སོ། །</s>
  </p>
  <p id="2194">
    <s id="2194:1">མི་རྣམས་ཀྱི་སེམས་ཤིན་ཏུ་དུལ་བ་ཐེག་པ་ཆེན་པོ་ལ་ཡང་དག་པར་རབ་ཏུ་གནས་པ་</s>
    <s id="2194:2">དེ་དག་ཐམས་ཅད་ཀྱི་གནས་ནི་ཀུན་དགའ་ར་བ་ཕུན་སུམ་ཚོགས་པ་དང་། ཚལ་ཕུན་སུམ་ཚོགས་པ་དང་། འབབ་ཆུ་ཕུན་སུམ་ཚོགས་པ་དང་། སྐྱེད་མོས་ཚལ་ཕུན་སུམ་ཚོགས་པ་སྟེ། </s>
  </p>
  <p id="2195">
    <s id="2195:1">ཚངས་པར་སྤྱོད་པ་ལ་གནས་པ་དང་འཐུན་པ་ཡིན་ནོ། །</s>
  </p>
  <p id="2196">
    <s id="2196:1">རྒྱལ་པོ་གྲགས་འཕགས་ཀྱིས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་ཀྱི་སྤྲིན་མངོན་པར་བསྒྲགས་པ་རྒྱལ་པོའི་ཕོ་བྲང་ཤིན་ཏུ་དུལ་ལྡན་ན་</s>
  </p>
  <p id="2197">
    <s id="2197:1">བཞུགས་ཤིང་གནས་ཏེ་དེ་འཁོར་བ་ལས་ངེས་པར་འབྱུང་བ་རབ་ཏུ་མཁྱེན་ཏོ། །</s>
  </p>
  <p id="2198">
    <s id="2198:1">ཞེས་ཐོས་སོ། །</s>
  </p>
  <p id="2199">
    <s id="2199:1">ཐོས་ནས་ཀྱང་ཤིང་རྟ་སྟོང་ཕྲག་དྲུག་ཅུ་དང་། མི་བྱེ་བ་ཕྲག་དགུ་བཅུ་རྩ་དྲུག་དང་རྒྱལ་པོའི་ཕོ་བྲང་ཤིན་ཏུ་དུལ་ལྡན་ནས་བྱུང་སྟེ། </s>
  </p>
  <p id="2200">
    <s id="2200:1">རྒྱལ་པོའི་རྫུ་འཕྲུལ་<ref folio="F.184.a"/>ཆེན་པོ་དང་། རྒྱལ་པོའི་མཐུ་ཆེན་པོས་སྤྲིན་ཚལ་གྱི་སྐྱེད་མོས་ཚལ་གང་ན་བཅོམ་ལྡན་འདས་དེ་བཞིན་གཤེགས་པ་ཆོས་ཀྱི་སྤྲིན་མངོན་པར་འཕགས་པའི་དབྱངས་བཞུགས་པ་དེར་སོང་སྟེ་</s>
  </p>
  <p id="2201">
    <s id="2201:1">ཕྱིན་ནས་</s>
  </p>
  <p id="2202">
    <s id="2202:1">ཇི་ཙམ་དུ་བཞོན་པར་བྱ་བའི་ས་དེ་ཙམ་དུ་བཞོན་པས་སོང་ནས</s>
  </p>
  <p id="2203">
    <s id="2203:1">རྐང་པས་སྤྲིན་ཚལ་གྱི་སྐྱེད་མོས་ཚལ་དེ་ཉིད་དུ་ཞུགས་ཏེ། </s>
  </p>
  <p id="2204">
    <s id="2204:1">དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་ཀྱི་སྤྲིན་མངོན་པར་བསྒྲགས་པའི་དབྱངས་དེ་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="2205">
    <s id="2205:1">དེ་བཞིན་གཤེགས་པ་དེའི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ། །</s>
  </p>
  <p id="2206">
    <s id="2206:1">ཕྱོགས་གཅིག་ཏུ་འདུག་ནས་རྒྱལ་པོ་གྲགས་འཕགས་དེས་བཅོམ་ལྡན་འདས་དེ་བཞིན་གཤེགས་པ་ཆོས་ཀྱི་སྤྲིན་མངོན་པར་བསྒྲགས་པའི་དབྱངས་དེ་ལ་ཚིགས་སུ་བཅད་དེ་གསོལ་པ། </s>
    <s id="2206:2">གྲགས་པ་ཆེན་པོ་གཟི་བརྗིད་ཆེ། །</s>
  </p>
  <p id="2207">
    <s id="2207:1">ཚོགས་ཆེན་འོད་ནི་ཆེན་པོ་ལགས། །</s>
    <s id="2207:2">ཀུན་མཁྱེན་རྫུ་འཕྲུལ་ཆེན་པོ་བརྙེས། །</s>
    <s id="2207:3">འདྲེན་པ་མཐའ་ཡས་དག་གི་ཡབ། །</s>
    <s id="2207:4">སྒྲོལ་བ་འདོད་ཆགས་ཟུག་རྔུ་འབྱིན། །</s>
  </p>
  <p id="2208">
    <s id="2208:1">སྨན་པ་ཆེན་པོ་གསོས་སྨན་ལགས། །སྒྲོལ་བ་རྨ་རྣམས་གསོ་བར་མཛད། །</s>
  </p>
  <p id="2209">
    <s id="2209:1">རྐང་གཉིས་མཆོག་ནི་བདག་ལ་གསུངས། །</s>
  </p>
  <p id="2210">
    <s id="2210:1">ཚུལ་ཁྲིམས་ཕུང་ལ་ཤིན་ཏུ་བཞུགས། །</s>
  </p>
  <p id="2211">
    <s id="2211:1">ཏིང་ངེ་འཛིན་གྱི་ཕ་རོལ་གཤེགས། །</s>
  </p>
  <p id="2212">
    <s id="2212:1">ཤེས་རབ་ཕུང་ལ་ཤིན་ཏུ་བཞུགས། །</s>
  </p>
  <p id="2213">
    <s id="2213:1">དེས་བཅོམ་རྣམ་པར་གྲོལ་བ་བསྒྲུབས། །</s>
  </p>
  <p id="2214">
    <s id="2214:1">འཇིག་རྟེན་གསུམ་ལས་ཤིན་ཏུ་བྱུང་། །</s>
  </p>
  <p id="2215">
    <s id="2215:1">སྡུག་བསྔལ་ཀུན་ལ་འཇིགས་མི་མངའ། །</s>
  </p>
  <p id="2216">
    <s id="2216:1">རབ་ཏུ་གསལ་མཛད་སྐམ་ལ་བཞུགས། །</s>
  </p>
  <p id="2217">
    <s id="2217:1">འཇིགས་དང་འཇིགས་པར་བྱེད་ལས་རྒལ། །ཞུས་པ་རྣམས་ཀྱི་མཐར་མཛད་ཅིང་། །ཐེ་ཙོམ་རྣམས་ནི་སེལ་བ་པོ། །</s>
    <s id="2217:2">གནས་མཆོག་དག་ནི་བརྙེས་པ་སྟེ། །</s>
  </p>
  <p id="2218">
    <s id="2218:1">འཇིག་རྟེན་ཀུན་གྱི་མཆོད་རྟེན་ལགས། །</s>
    <s id="2218:2">ལྷ་དང་ཀླུ་དང་གནོད་སྦྱིན་དང་། །མིའམ་ཅི་དང་ལྟོ་འཕྱེར་བཅས། །</s>
  </p>
  <p id="2219">
    <s id="2219:1">ཐུབ་ཁྱོད་གང་ལ་བཞུགས་པ་ཡི། །དགོངས་པའི་རྣམ་པ་མ་འཚལ་ཏོ། །</s>
  </p>
  <p id="2220">
    <s id="2220:1">ལྷ་རྣམས་དང་ནི་དྲི་ཟ་དང་། །གནོད་སྦྱིན་དང་ནི་སྲིན་པོས་ཀྱང་། །ཐུབ་པ་ཁྱོད་ཀྱིས་གང་བརྙེས་པའི། །ལམ་དེ་རྣམ་པར་མ་འཚལ་ཏོ། །</s>
  </p>
  <p id="2221">
    <s id="2221:1">འཇིག་རྟེན་འདས་པ་རབ་ཏུ་གསལ། །</s>
  </p>
  <p id="2222">
    <s id="2222:1">གང་<ref folio="F.184.b"/>གཱའི་ཀླུང་གི་བྱེ་སྙེད་ཀྱི། །གང་གིས་འདྲེན་པ་བཞུད་པ་ནི། །དེ་ཡི་ལམ་གྱིས་གཤེགས་པར་གྱུར། །</s>
  </p>
  <p id="2223">
    <s id="2223:1">དེ་ནས་རྒྱལ་པོ་གྲགས་འཕགས་ཀྱིས་བཅོམ་ལྡན་འདས་དེ་བཞིན་གཤེགས་པ་ཆོས་ཀྱི་སྤྲིན་མངོན་པར་བསྒྲགས་པའི་དབྱངས་དེ་ལ་ཚིགས་སུ་བཅད་དེ་</s>
  </p>
  <p id="2224">
    <s id="2224:1">མངོན་པར་བསྟོད་པའི་དགེ་བའི་རྩ་བ་དེས་བསྐལ་པ་ཁྲི་ཕྲག་དགུ་བཅུར་ལོག་པར་མ་ལྷུང་ངོ་། །</s>
  </p>
  <p id="2225">
    <s id="2225:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2225:2">དེའི་ཚེ་དེའི་དུས་ན་རྒྱལ་པོ་གྲགས་འཕགས་ཞེས་བྱ་བ་ཆགས་པ་ཐམས་ཅད་ལ་རབ་ཏུ་གྲོལ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="2226">
    <s id="2226:1">ང་དེའི་ཚེ་དེའི་དུས་ན་རྒྱལ་པོ་གྲགས་འཕགས་ཞེས་བྱ་བར་གྱུར་ཏོ། །</s>
  </p>
  <p id="2227">
    <s id="2227:1">དགེ་བའི་རྩ་བ་དེས་ང་བསྐལ་པ་ཁྲི་ཕྲག་དགུ་བཅུར་ལོག་པར་མ་ལྟུང་ངོ་། །</s>
  </p>
  <p id="2228">
    <s id="2228:1">ད་ལྟར་ཡང་ང་རྣམ་པར་ཐར་པ་ཤེས་པ་འགོག་པ་ཤེས་པ་ཐུགས་སུ་ཆུད་དོ། །</s>
  </p>
  <p id="2229">
    <s id="2229:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་རྣམ་པར་ཐར་བ་ཤེས་པ་འགོག་པ་ཤེས་པ་མངོན་པར་རྫོགས་པར་ཤེས་པར་འདོད་པས་ཡོངས་སུ་འཛིན་པ་ཐམས་ཅད་ལ་ཆགས་པ་མེད་ཅིང་གྲོལ་བར་བྱའོ། །</s>
  </p>
  <p id="2230">
    <s id="2230:1">མཽད་གལ་གྱི་བུ་ངས་རྣམ་པར་ཐར་པ་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="2231">
    <s id="2231:1">བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས། </s>
  </p>
  <p id="2232">
    <s id="2232:1">དགེ་བའི་རྩ་བ་རྣམ་པ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="2233">
    <s id="2233:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དོན་ཡོད་གཤེགས་ཞེས་བྱ་བ་ནས་</s>
    <s id="2233:2">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="2234">
    <s id="2234:1">དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དོན་ཡོད་གཤེགས་དེའི་ཉན་ཐོས་འདུས་པ་དང་པོ་ཁྲི་བྱུང་ངོ་། །</s>
  </p>
  <p id="2235">
    <s id="2235:1">བྱང་ཆུབ་སེམས་དཔའ་འདུས་པ་ནི་དེའི་ཉིས་འགྱུར་བྱུང་ངོ་། །</s>
  </p>
  <p id="2236">
    <s id="2236:1">ཉན་ཐོས་འདུས་པ་གཉིས་པ་ནི་ཉན་ཐོས་དགྲ་བཅོམ་པ་ནས་རྒྱ་ཆེར་སྦྱར་ཏེ། </s>
  </p>
  <p id="2237">
    <s id="2237:1">ཁྲི་ཕྲག་སྟོང་ཐམ་པ་བྱུང་ངོ་། །</s>
  </p>
  <p id="2238">
    <s id="2238:1">བྱང་ཆུབ་སེམས་<ref folio="F.185.a"/>དཔའ་འདུས་པ་གཉིས་པ་ནི་དེའི་ཉིས་འགྱུར་བྱུང་ངོ་། །</s>
  </p>
  <p id="2239">
    <s id="2239:1">ཉན་ཐོས་འདུས་པ་གསུམ་པ་ནི་ཉན་ཐོས་ཁྲི་ཕྲག་བརྒྱ་སྟོང་དཔག་ཏུ་མེད་པ་བྱུང་ངོ་། །</s>
  </p>
  <p id="2240">
    <s id="2240:1">མཽད་གལ་གྱི་བུ་དེ་བཞིན་གཤེགས་པ་དོན་ཡོད་གཤེགས་དེའི་གསུང་རབ་ལ་དགེ་སློང་གྲགས་པའི་འོད་ཅེས་བྱ་བ་ཐེག་པ་ཆེན་པོ་ལ་རབ་ཏུ་གནས་པ་ཞིག་བྱུང་ངོ་། །</s>
  </p>
  <p id="2241">
    <s id="2241:1">རྩོམ་པ་འདི་ལྟ་བུ་དང་ལྡན་པ་ཞིག་བྱུང་སྟེ། </s>
  </p>
  <p id="2242">
    <s id="2242:1">བདག་བླ་ན་</s>
  </p>
  <p id="2243">
    <s id="2243:1">མེད་པ་ཡང་དག་པར་རྫོགས་པའི་བྱང་ཆུབ་མ་ཐོབ་ཀྱི་བར་དུ་ལུས་དང་པགས་པ་དང་རྒྱུས་པ་དང་རུས་པ་ཡང་སྐམས། ཁོག་པ་དང་ཤ་དང་ཁྲག་ཡོངས་སུ་སྐམས་ཀྱང་བརྩོན་འགྲུས་འདི་ཉིད་མི་གཏོང་ངོ་། །</s>
  </p>
  <p id="2244">
    <s id="2244:1">དེ་དེ་བཞིན་གཤེགས་པ་དོན་ཡོད་གཤེགས་དེའི་སྤྱན་སྔར་རས་བཅོས་བུ་ཡུག་ཅིག་གིས་ལུས་དཀྲིས་ནས་ཏིལ་མར་གྱིས་བྱུགས་ཏེ་མེ་སྦར་ནས་སྤྱན་སྔར་མར་མེ་བུས་སོ། །</s>
  </p>
  <p id="2245">
    <s id="2245:1">མེ་འབར་བས་ལུས་སྲེག་པ་ན་དེ་བཞིན་གཤེགས་པ་དོན་ཡོད་གཤེགས་དེ་</s>
  </p>
  <p id="2246">
    <s id="2246:1">ལ་ཚིགས་སུ་བཅད་པས་མངོན་པར་བསྟོད་པ། </s>
    <s id="2246:2">རྣམ་འདྲེན་རང་བྱུང་ཐུགས་དག་མཐའ་ཡས་མཆོག །</s>
    <s id="2246:3">སྐྱོན་དང་རྒྱགས་དང་ཉེས་པ་སྤངས་པ་ལགས། །</s>
    <s id="2246:4">འགྲོ་བ་ལམ་ངན་ཞུགས་ལ་ཐུགས་རྗེ་བསྐྱེད། །</s>
  </p>
  <p id="2247">
    <s id="2247:1">ཀུན་ཏུ་གཟིགས་པ་གནས་མཆོག་བསྟན་དུ་གསོལ། །</s>
  </p>
  <p id="2248">
    <s id="2248:1">སྐྱེ་བོ་བློ་ཉམས་སྡུག་བསྔལ་རབ་ཏུ་སྡུག ། </s>
  </p>
  <p id="2249">
    <s id="2249:1">མིག་ཉམས་གནས་མེད་ཡོངས་སུ་འཁྱམ་པ་ལ། །སྙིང་རྗེ་ཆེན་པོ་དཔག་མེད་བསྐྱེད་ནས་སུ། །འགྲོ་བ་ཐར་པར་བགྱི་སླད་སྤྱོད་པ་སྤྱད། །</s>
  </p>
  <p id="2250">
    <s id="2250:1">བདག་ནི་བདག་ལ་དགའ་བར་མི་བགྱིད་དེ། །</s>
  </p>
  <p id="2251">
    <s id="2251:1">འགྲོ་བ་ལམ་གོལ་མཆི་བ་འདི་ལ་ལྟ། །</s>
    <s id="2251:2">འདོད་ཆགས་ཞེ་སྡང་འབར་བས་འགྲོ་བ་གདུངས། །དེ་དག་བདག་གི་ལམ་ཆུས་ཞི་བར་བགྱི། །</s>
  </p>
  <p id="2252">
    <s id="2252:1">དྲང་སྲོང་ཆེན་པོ་སྟོབས་བཅུ་ཁྱོད་ཀྱི་བསླབ། །</s>
  </p>
  <p id="2253">
    <s id="2253:1">བདག་གི་དངོས་ལ་ལྟོས་མེད་སྤྱོད་པ་སྤྱད། །</s>
  </p>
  <p id="2254">
    <s id="2254:1">འགྲོ་བ་འདི་དག་འབར་བས་སྲེག་པ་ན། །</s>
  </p>
  <p id="2255">
    <s id="2255:1">བདུད་རྩིའི་ཆབ་ཀྱིས་བསིལ་བར་གྱུར་པར་བགྱི། །</s>
  </p>
  <p id="2256">
    <s id="2256:1">སེམས་ཅན་དོན་དུ་བདག་གི་ལུས་བསྲེགས་པས། །སེམས་ཅན་ཀུན་གྱི་ལུས་ལ་ནད་མེད་ཤོག །</s>
  </p>
  <p id="2257">
    <s id="2257:1">སེམས་ཅན་དོན་དུ་བདག་གིས་འབད་པ་འདི། །སེམས་ཅན་སྡུག་བསྔལ་གནོད་པ་མེད་གྱུར་ཅིག །</s>
  </p>
  <p id="2258">
    <s id="2258:1">འདྲེན་པ་དེ་ལ་མཆོད་པ་བྱས་པ་དང་། །བདེ་བར་གཤེགས་ལ་ང་ཡི་དངོས་པོ་ཕུལ། །</s>
  </p>
  <p id="2259">
    <s id="2259:1">སངས་རྒྱས་མཆོད་བྱས་བསྐལ་ཆེན་བརྗོད་<ref folio="F.185.b"/>དུ་མེད། །</s>
  </p>
  <p id="2260">
    <s id="2260:1">སུམ་ཅུ་དྲུག་ཏུ་ངན་འགྲོར་མ་སོང་ངོ་། །</s>
  </p>
  <p id="2261">
    <s id="2261:1">རྟག་ཏུ་ལྷར་སོང་མི་ཡི་འཇིག་རྟེན་འཐོབ། །</s>
  </p>
  <p id="2262">
    <s id="2262:1">ང་ནི་གསལ་བ་དག་དང་དབང་ཕྱུག་གྱུར། །</s>
  </p>
  <p id="2263">
    <s id="2263:1">རྟག་ཏུ་འགྲོ་དང་འཐུན་པར་འཁོར་ལོ་བསྐོར། །</s>
  </p>
  <p id="2264">
    <s id="2264:1">ལྷ་དང་མི་རྣམས་ཀྱིས་ནི་ང་མཆོད་དོ། །</s>
  </p>
  <p id="2265">
    <s id="2265:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2265:2">དེའི་ཚེ་དེའི་དུས་ན་བྱང་ཆུབ་སེམས་དཔའ་གྲགས་པའི་འོད་ཅེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="2266">
    <s id="2266:1">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་གྲགས་པའི་འོད་ཅེས་བྱ་བར་གྱུར་ཏེ། </s>
  </p>
  <p id="2267">
    <s id="2267:1">ངས་བརྩོན་འགྲུས་དེ་ལྟ་བུ་བརྩམས་པར་གྱུར་ཏོ། །</s>
  </p>
  <p id="2268">
    <s id="2268:1">བརྩོན་འགྲུས་བརྩམས་པ་དེས་ངས་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱས་སོ། །</s>
  </p>
  <p id="2269">
    <s id="2269:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་བརྩོན་འགྲུས་བརྩམ་པར་བྱའོ། །</s>
  </p>
  <p id="2270">
    <s id="2270:1">བརྩོན་འགྲུས་བརྩམས་པས་བྱང་ཆུབ་མངོན་པར་རྫོགས་པར་འཚང་རྒྱ་བར་ནུས་ཀྱི། ལེ་ལོས་ནི་མ་ཡིན་ནོ། །</s>
  </p>
  <p id="2271">
    <s id="2271:1">མཽད་གལ་གྱི་བུ་ངས་ཏིང་ངེ་འཛིན་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="2272">
    <s id="2272:1">ཡུལ་ལ་དབང་པོ་གཡེང་བ་རྣམས་བདག་གིས་བསམ་གཏན་མཉམ་པ་ལ་ཇི་ལྟར་སྦྱར་བར་བྱ་སྙམ་ནས། </s>
  </p>
  <p id="2273">
    <s id="2273:1">དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་སོ། །</s>
  </p>
  <p id="2274">
    <s id="2274:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་དྲང་སྲོང་སྐྱེ་བ་ཚོལ་བ་ཞེས་བྱ་བ་ཞིག་བྱུང་ངོ་། །</s>
  </p>
  <p id="2275">
    <s id="2275:1">དེ་རྒྱལ་སྲིད་སྤངས་ནས་རབ་ཏུ་བྱུང་སྟེ། </s>
  </p>
  <p id="2276">
    <s id="2276:1">དེ་རབ་ཏུ་བྱུང་བའི་དབང་པོ་ཡུལ་རྣམས་ལ་རྣམ་པར་གཡེང་ངོ་། །</s>
  </p>
  <p id="2277">
    <s id="2277:1">དེ་འདི་སྙམ་དུ་སེམས་ཏེ། </s>
  </p>
  <p id="2278">
    <s id="2278:1">ཀྱེ་ཨེ་མ་ཀྱི་ཧུད་བདག་གིས་ཡུལ་གང་དག་བཏང་ནས་རབ་ཏུ་བྱུང་བ་ཡིན་ན་དབང་པོ་རྣམ་པར་གཡེང་བ་ནི་མ་ལེགས་ཤིང་རུང་བ་མ་ཡིན་ཏེ། </s>
  </p>
  <p id="2279">
    <s id="2279:1">དེས་དབང་པོ་རྣམ་པར་འཁྲུལ་པ་ཡུལ་གྱི་གཟེབ་ལ་བཅུག་པ་དེ་དག་ནམ་མཁའ་ལྟ་བུར་མཉམ་པའི་ཏིང་ངེ་འཛིན་ལ་བརྟེན་ནས་</s>
  </p>
  <p id="2280">
    <s id="2280:1">སྟོབས་ཆེན་པོ་ཕ་རོལ་གནོན་པ་ཡང་དག་པར་བསྐྱེད་པར་བྱ་བ་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ནམ་མཁའ་ལྟར་མཉམ་པའི་ཏིང་ངེ་འཛིན་གང་ཡིན་སྙམ་མོ། །</s>
  </p>
  <p id="2281">
    <s id="2281:1">དེ་ནས་རྒྱལ་པོ་དྲང་སྲོང་སྐྱེ་བ་ཚོལ་བ་འདི་སྙམ་དུ་སེམས་ཏེ། </s>
  </p>
  <p id="2282">
    <s id="2282:1">ཆོས་འདི་དག་ཐམས་ཅད་ནི་ནམ་མཁའ་དང་མཉམ་མོ། །</s>
  </p>
  <p id="2283">
    <s id="2283:1">འདི་ལྟ་སྟེ་དཔེར་ན་ནམ་མཁའ་ལ་ནི་ཐོགས་པ་<ref folio="F.186.a"/>མེད་དོ། །</s>
  </p>
  <p id="2284">
    <s id="2284:1">དེ་བཞིན་དུ་ཡུལ་ཐམས་ཅད་ནི་ནམ་མཁའ་དང་འདྲའོ། །</s>
  </p>
  <p id="2285">
    <s id="2285:1">ཡོངས་སུ་མི་རྟོག་པ་ནི་ཐོགས་པ་མེད་དོ། །</s>
  </p>
  <p id="2286">
    <s id="2286:1">ཡོངས་སུ་མི་རྟོག་པ་ནི་ཐར་པའོ། །</s>
  </p>
  <p id="2287">
    <s id="2287:1">ཡོངས་སུ་རྟོག་པ་ནི་འཆིང་བའོ། །</s>
  </p>
  <p id="2288">
    <s id="2288:1">ཡོངས་སུ་མི་རྟོག་པ་ནི་འཆིང་བ་གཅོད་པའོ། །</s>
  </p>
  <p id="2289">
    <s id="2289:1">འོན་ཏང་བདག་གིས་ཡོངས་སུ་རྟོག་པ་ནི་གཏང་བར་བྱའོ་སྙམ་མོ། །</s>
  </p>
  <p id="2290">
    <s id="2290:1">དེའི་ཚེ་དེ་ཡོངས་སུ་འཛིན་པ་ཐམས་ཅད་ཡང་དག་པར་གཅད་པར་བྱ་བ་ལ་ཞུགས་སོ། །</s>
  </p>
  <p id="2291">
    <s id="2291:1">དེ་ནམ་མཁའ་ལྟར་མཉམ་པའི་ཏིང་ངེ་འཛིན་ཐོབ་ནས་</s>
  </p>
  <p id="2292">
    <s id="2292:1">མི་སྐྱེ་བའི་ཆོས་ལ་བཟོད་པ་ཐོབ་བོ། །</s>
    <s id="2292:2">དེའི་ཚེ་དེ་ཆོས་ཀྱི་དབྱིངས་ཀྱི་སྟོབས་བསྐྱེད་པ་ཐོབ་པས་ཏ་ལ་བདུན་སྲིད་ཙམ་དུ་མངོན་པར་འཕགས་ཏེ་</s>
  </p>
  <p id="2293">
    <s id="2293:1">བར་སྣང་ལ་སོང་ནས་</s>
  </p>
  <p id="2294">
    <s id="2294:1">དེའི་ཚེ་ཚིགས་སུ་བཅད་པ་འདི་དག་སྨྲས་སོ། །</s>
  </p>
  <p id="2295">
    <s id="2295:1">མི་གང་ཐོགས་མེད་ཆོས་ནི་རྗེས་སུ་རྟོགས། །</s>
  </p>
  <p id="2296">
    <s id="2296:1">དེ་ནི་སངས་རྒྱས་ཀུན་གྱི་སྤྱོད་ཡུལ་ཤེས། །</s>
  </p>
  <p id="2297">
    <s id="2297:1">སྔོན་གྱི་སངས་རྒྱས་རྣམས་ཀྱི་སྤྱོད་ཡུལ་ཞུགས། །</s>
  </p>
  <p id="2298">
    <s id="2298:1">ཆོས་ཀྱི་རྒྱལ་པོ་རྣམས་ཀྱི་ཆོས་རྣམས་ཤེས། །</s>
  </p>
  <p id="2299">
    <s id="2299:1">ཆོས་འདི་ཐམས་ཅད་ནམ་མཁའ་ལྟ་བུ་སྟེ། །</s>
  </p>
  <p id="2300">
    <s id="2300:1">ཆོས་ཉིད་ཤེས་པར་བྱ་བ་ཡོད་པ་མེད། །</s>
  </p>
  <p id="2301">
    <s id="2301:1">ཆོས་ཉིད་ལ་ནི་ཆོས་ཉིད་གང་མེད་རྟོགས། །</s>
    <s id="2301:2">ཆོས་འདི་ཐམས་ཅད་འགྱུར་མེད་གཉིས་སུ་མེད། །</s>
  </p>
  <p id="2302">
    <s id="2302:1">ནམས་ཀྱང་སྣ་ཚོགས་ཉིད་ཀྱི་ཆོས་མེད་དེ། །</s>
  </p>
  <p id="2303">
    <s id="2303:1">ཇི་ལྟར་བར་སྣང་དགབ་པ་གང་ཡང་མེད། །</s>
  </p>
  <p id="2304">
    <s id="2304:1">རྒྱལ་བས་མྱ་ངན་འདས་པར་ཆོས་མ་བསྟན། །</s>
  </p>
  <p id="2305">
    <s id="2305:1">ཆོས་འདུག་པར་ཡང་རྒྱལ་བས་མ་གསུངས་སོ། །</s>
  </p>
  <p id="2306">
    <s id="2306:1">རྒྱལ་བ་ཐམས་ཅད་གཉིས་མེད་ཆོས་གསུང་སྟེ། །</s>
  </p>
  <p id="2307">
    <s id="2307:1">མི་མཁས་གང་དག་སྣ་ཚོགས་ཆོས་བྱེད་པ། །</s>
    <s id="2307:2">དེ་ནི་བདུད་ཀྱི་ཞགས་པས་བཅིངས་ནས་ཉལ། །</s>
    <s id="2307:3">ཆོས་ཉིད་རྗེས་རྟོགས་ཆོས་ནི་གང་ཡང་མེད། །</s>
  </p>
  <p id="2308">
    <s id="2308:1">ཆོས་ལ་རྨོངས་པ་མེད་ཅིང་མཁས་པའང་མེད། །</s>
  </p>
  <p id="2309">
    <s id="2309:1">གང་དག་བདག་གི་ཆོས་ཉིད་ཆོས་ཤེས་ན། །</s>
  </p>
  <p id="2310">
    <s id="2310:1">གཉིས་མེད་དེས་ནི་ཆོས་ཉིད་རྗེས་སུ་ཐོབ། །</s>
  </p>
  <p id="2311">
    <s id="2311:1">མི་མཁས་གང་དག་སྣ་ཚོགས་ཆོས་བྱེད་ན། །</s>
  </p>
  <p id="2312">
    <s id="2312:1">དེ་དག་བདུད་ཀྱི་སྤྱོད་ཡུལ་སྤྱོད་པ་ཡིན། །</s>
  </p>
  <p id="2313">
    <s id="2313:1">གང་དག་གཉིས་མེད་ཆོས་སྨྲ་གཉིས་སུ་མེད། །</s>
  </p>
  <p id="2314">
    <s id="2314:1">དེ་དག་འདྲེན་པ་ཡབ་འདྲ་སངས་རྒྱས་སྲས། །</s>
    <s id="2314:2">གང་ཡང་མ་མཐོང་གང་ཡང་ཐོས་པ་མེད། །</s>
  </p>
  <p id="2315">
    <s id="2315:1">མི་དག་ཆོས་རྣམས་སྣ་ཚོགས་བྱེད་པ་ནི། །རྒྱལ་བའི་བྱང་ཆུབ་ལ་ནི་དེས་མ་རྟོགས། །</s>
  </p>
  <p id="2316">
    <s id="2316:1">འདི་ལྟར་རྒྱལ་བ་ལམ་གཉིས་མི་གསུང་སྟེ། །</s>
  </p>
  <p id="2317">
    <s id="2317:1">གང་དག་ཆོས་གཉིས་ལ་ནི་དེ་མི་སྤྱོད། །</s>
  </p>
  <p id="2318">
    <s id="2318:1">གང་དག་ཚུལ་གཅིག་ཏུ་ནི་ཆོས་རྟོགས་པ། །ལམ་གོལ་མི་འགྲོ་སངས་<ref folio="F.186.b"/>རྒྱས་བྱང་ཆུབ་ཀྱི། །སངས་རྒྱས་བཞུགས་ལ་མི་དེ་སྤྱོད་པར་འགྱུར། །</s>
  </p>
  <p id="2319">
    <s id="2319:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2319:2">དེའི་ཚེ་དེའི་དུས་ན་རྒྱལ་པོ་དྲང་སྲོང་སྐྱེ་བ་ཚོལ་བ་ཞེས་བྱ་བ། གང་ཕ་རོལ་ལས་སྒྲ་མཐོས་པར་མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="2320">
    <s id="2320:1">ང་དེའི་ཚེ་དེའི་དུས་ན་རྒྱལ་པོ་དྲང་སྲོག་སྐྱེ་བ་ཚོལ་བ་ཞེས་པར་གྱུར་ཏོ། །</s>
  </p>
  <p id="2321">
    <s id="2321:1">དགེ་བའི་རྩ་བ་དེས་ང་ལོ་བྱེ་བ་ཕྲག་བརྒྱད་ཅུར་སངས་རྒྱས་ཀྱི་ཞིང་དུ་སྐྱེས་པ་ན་དེ་བཞིན་གཤེགས་པ་ཡིན་ནོ། །</s>
  </p>
  <p id="2322">
    <s id="2322:1">ཞེས་འདུ་ཤེས་སུ་མ་གྱུར་ཏོ། །</s>
  </p>
  <p id="2323">
    <s id="2323:1">མཽད་གལ་གྱི་བུ་དེ་ལྟ་བས་ན་རིགས་ཀྱི་བུའམ་རིགས་ཀྱི་བུ་མོ་བླ་ན་</s>
  </p>
  <p id="2324">
    <s id="2324:1">མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འདོད་པས་སངས་རྒྱས་བྱུང་བ་དང་ཕྲད་ཀྱང་རུང་མ་ཕྲད་ཀྱང་རུང་། </s>
  </p>
  <p id="2325">
    <s id="2325:1">ཆོས་ཟབ་མོ་ལ་རྣམ་པར་ཤེས་ཤིང་རྟོགས་པར་བྱ་བའི་ཕྱིར་རྣལ་འབྱོར་དུ་བྱའོ། །</s>
  </p>
  <p id="2326">
    <s id="2326:1">མཽད་གལ་གྱི་བུ་ངས་ཏིང་ངེ་འཛིན་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་དགེ་བའི་རྩ་བ་རྣམ་པ་དུ་མ་དག་མངོན་པར་འདུས་བྱས་སོ། །</s>
  </p>
  <p id="2327">
    <s id="2327:1">མཽད་གལ་གྱི་བུ་སྔོན་བྱུང་བ་འདས་པའི་དུས་ནས། </s>
  </p>
  <p id="2328">
    <s id="2328:1">དེའི་ཕ་རོལ་གྱི་ཡང་ཆེས་ཕ་རོལ་ན་དེ་བཞིན་གཤེགས་པ་གྲགས་པ་བསྒྲགས་པ་ཞེས་བྱ་བ་</s>
    <s id="2328:2">རིག་པ་དང་ཞབས་སུ་ལྡན་པ་ནས་སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="2329">
    <s id="2329:1">མཽད་གལ་གྱི་བུ་དེ་བཞིན་གཤེགས་པ་གྲགས་པ་བསྒྲགས་པ་དེའི་ཉན་ཐོས་འདུས་པ་གཉིས་བྱུང་སྟེ། </s>
  </p>
  <p id="2330">
    <s id="2330:1">ཉན་ཐོས་འདུས་པ་གཅིག་ནི་ཉན་ཐོས་བྱེ་བ་ཁྲག་ཁྲིག་བདུན་ཅུ་རྩ་བདུན་གྱི་ཉན་ཐོས་འདུས་པ་བྱུང་ངོ་། །</s>
  </p>
  <p id="2331">
    <s id="2331:1">ཉན་ཐོས་འདུས་པ་གཉིས་པ་ནི་ཉན་ཐོས་བྱེ་བ་ཁྲག་ཁྲིག་བརྒྱ་ཕྲག་སྟོང་བྱུང་སྟེ། </s>
  </p>
  <p id="2332">
    <s id="2332:1">དགྲ་བཅོམ་པ་ཟག་པ་ཟད་པ་ཉོན་མོངས་པ་མེད་པ་དབང་དུ་གྱུར་པ་སེམས་ཐམས་ཅད་ཀྱི་དབང་དམ་པའི་ཕ་རོལ་ཏུ་ཕྱིན་པ་རྣམས་སོ། །</s>
  </p>
  <p id="2333">
    <s id="2333:1">དེའི་ཚེ་སངས་རྒྱས་ཀྱི་ཞིང་དེར་ཤིང་ལྗོན་པ་ཕན་པ་མེད་པ་ཞིག་བྱུང་ངོ་། །</s>
  </p>
  <p id="2334">
    <s id="2334:1">དེའི་ཚེ་སངས་རྒྱས་ཀྱི་ཞིང་དེར་དགེ་སློང་ཐེག་པ་ཆེན་པོ་ལ་ཡང་དག་པར་རབ་ཏུ་གནས་པ་ཞིག་བྱུང་སྟེ། </s>
  </p>
  <p id="2335">
    <s id="2335:1">འདི་ལྟ་སྟེ་དམིགས་པ་ཐམས་ཅད་ལ་རྟོག་པ་ཞེས་བྱ་བ་སངས་རྒྱས་བྱེ་བ་ཁྲག་ཁྲིག་དཔག་ཏུ་མེད་པ་རྣམས་ལ་དགེ་བའི་རྩ་བ་བསྐྱེད་པ་དེ་རེ་ཞིག་བླ་ན་</s>
  </p>
  <p id="2336">
    <s id="2336:1">མེད་པ་ཡང་དག་པར་རྫོགས་པའི་བྱང་ཆུབ་ལ་སེམས་མི་འཇུག་གོ། །</s>
  </p>
  <p id="2337">
    <s id="2337:1">བླ་ན་</s>
  </p>
  <p id="2338">
    <s id="2338:1">མེད་པའི་ཐེག་པ་ཆེན་པོ་ལ་ཡང་དག་པར་རབ་<ref folio="F.187.a"/>ཏུ་གནས་ཤིང་བརྗོད་དུ་མེད་པའི་ཡང་བརྗོད་དུ་མེད་པའི་སངས་རྒྱས་ཀྱི་ཞིང་ཡོངས་སུ་སྦྱོང་བར་འདོད་པ་ཞིག་བྱུང་སྟེ</s>
  </p>
  <p id="2339">
    <s id="2339:1">དེའི་ཚེ་དགེ་སློང་གཅིག་པོ་དེ་ལྷ་ཚེ་རིངས་པོ་རྣམས་ཀྱི་ནང་དུ་སྐྱེས་པ་མ་གཏོགས་པར། སེམས་ཅན་གང་དག་གིས་ཀྱང་བྱང་ཆུབ་ཀྱི་ས་བོན་མ་བསྐྱེད་པར་མ་གྱུར་ཏོ། །</s>
  </p>
  <p id="2340">
    <s id="2340:1">དེ་ནས་དེ་བཞིན་གཤེགས་པ་གྲགས་པ་བསྒྲགས་པ་དེ་སངས་རྒྱས་ཀྱི་མཛད་པ་མཛད་པ་ན་ངས་སངས་རྒྱས་ཀྱི་ཞིང་ཐམས་ཅད་དུ་སེམས་ཅན་གཅིག་པོ་དེ་མ་གཏོགས་པར་སེམས་ཅན་གྱི་དོན་མ་བྱས་པ་གང་ཡིན་ཞེས་རྣམ་པར་གཟིགས་སོ། །</s>
  </p>
  <p id="2341">
    <s id="2341:1">དེའི་དགེ་བའི་རྩ་བ་བླ་ན་</s>
  </p>
  <p id="2342">
    <s id="2342:1">མེད་པ་ཡང་དག་པར་རྫོགས་པའི་བྱང་ཆུབ་ཀྱི་སྣོད་དུ་གྱུར་པར་གཟིགས་ཀྱང་དེ་མི་ཁོམ་པ་ཐོབ་བོ། །དེས་ན་བདག་ཉིད་བླ་ན་</s>
  </p>
  <p id="2343">
    <s id="2343:1">མེད་པ་ཡང་དག་པར་རྫོགས་པའི་བྱང་ཆུབ་ཀྱི་དགེ་བའི་རྩ་བ་བསྐྱེད་པའི་སྐལ་བ་མེད་དོ། །</s>
  </p>
  <p id="2344">
    <s id="2344:1">དེ་ནས་ཤི་ནས་སེམས་ཅན་དམྱལ་བ་ཆེན་པོ་མནར་མེད་པར་ལྷུང་ངོ་། །</s>
  </p>
  <p id="2345">
    <s id="2345:1">དེ་དེར་བསྐལ་པར་འདུག་གོ །</s>
  </p>
  <p id="2346">
    <s id="2346:1">དེར་ཡང་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་དགེ་བའི་རྩ་བ་བསྐྱེད་པའི་སྐལ་བ་མེད་དོ། །</s>
  </p>
  <p id="2347">
    <s id="2347:1">དེ་ནས་ཤི་ནས་མིར་སྐྱེས་ཏེ། </s>
  </p>
  <p id="2348">
    <s id="2348:1">གླེན་ཞིང་ལོང་ལ་ལྐུགས་ཤིང་ལག་བརྡ་བྱེད་པ་ཆོས་ཀུན་ཏུ་ཤེས་པའི་སྟོབས་མེད་དོ། །</s>
  </p>
  <p id="2349">
    <s id="2349:1">དེར་དེ་བཞིན་གཤེགས་པའི་སྤྲུལ་པ་དག་གིས་དེ་ཡོངས་སུ་སྨིན་པར་མཛད་དེ། </s>
  </p>
  <p id="2350">
    <s id="2350:1">དེའི་སྤྲུལ་པས་ཡོངས་སུ་སྨིན་པར་མཛད་པ་ན་དེ་བཞིན་གཤེགས་པ་དེ་སྐུ་ཚེ་བྱེ་བ་ཁྲག་ཁྲིག་ཕྲག་དྲུག་ཅུར་ཐུགས་སྐྱོ་བར་བྱས་སོ། །</s>
  </p>
  <p id="2351">
    <s id="2351:1">མཽད་གལ་གྱི་བུ་ཇི་ཙམ་དུ་དེ་བཞིན་གཤེགས་པའི་ཐུགས་རྗེ་ཆེན་པོ་སེམས་ཅན་གཅིག་ལ་མཛད་པ་ཐུགས་སྐྱོ་བར་གྱུར་པ་ལ་ལྟོས། </s>
  </p>
  <p id="2352">
    <s id="2352:1">དེ་བཞིན་གཤེགས་པས་གང་ཟག་དེ་ཡོངས་སུ་སྨིན་ཅིང་ཕྱིར་མི་ལྡོག་པ་ཉིད་ལ་རབ་ཏུ་གཞག་པར་མ་སྤྱད་དོ། །</s>
  </p>
  <p id="2353">
    <s id="2353:1">མཽད་གལ་གྱི་བུ་གང་ཟག་གང་གིས་བསོད་ནམས་མ་ཡིན་པ་མངོན་པར་འདུས་བྱས་པ་དེས་ཡུན་དེ་ཙམ་དུ་དེ་བཞིན་གཤེགས་པ་དེ་ཐུགས་སྐྱོ་བར་བྱས་པ་ལ་ལྟོས། </s>
  </p>
  <p id="2354">
    <s id="2354:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་དེ་བཞིན་གཤེགས་པ་རྣམས་ཀྱི་ཐུགས་མངོན་པར་དགྱེས་པར་བྱ་བར་འདོད་པས་བདག་སྣོད་དུ་འགྱུར་བར་བྱ། </s>
  </p>
  <p id="2355">
    <s id="2355:1">དེ་བཞིན་གཤེགས་པ་ཐུགས་སྐྱོ་བར་འགྱུར་བར་མི་བྱ་སྟེ། </s>
  </p>
  <p id="2356">
    <s id="2356:1">བདག་ཉིད་སྣོད་དུ་འགྱུར་བར་བྱ། </s>
  </p>
  <p id="2357">
    <s id="2357:1">རིགས་ཀྱི་བུའམ་རིགས་ཀྱི་བུ་མོ་བདག་ཉིད་ཐེག་པ་ཆེན་པོ་ལ་ཡང་<ref folio="F.187.b"/>དག་པར་རབ་ཏུ་གནས་པས་དེ་བཞིན་གཤེགས་པས་རྗེས་སུ་བསྲུངས་ན་བདག་སྣོད་དུ་འགྱུར་བར་བྱའོ། །</s>
  </p>
  <p id="2358">
    <s id="2358:1">མཽད་གལ་གྱི་བུ་ཁྱོད་དེའི་ཚེ་དེའི་དུས་ན་བྱང་ཆུབ་སེམས་དཔའ་གཅིག་པོ་ཆོས་ཀྱི་སྣོད་མ་ཡིན་པར་གྱུར་པ་ལྷ་ཚེ་རིངས་པོ་རྣམས་ཀྱི་ནང་དུ་སྐྱེས་པར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="2359">
    <s id="2359:1">དེ་བཞིན་གཤེགས་པ་བདུད་རྩིའི་འོད་དེ་དེའི་ཚེ་དེའི་དུས་ན་བྱང་ཆུབ་སེམས་དཔའི་སྣོད་མ་ཡིན་པར་གྱུར་ཏེ། </s>
  </p>
  <p id="2360">
    <s id="2360:1">ཆོས་ལ་བརྙས་པ་བྱས་པས་ལོག་པར་ལྷུང་ངོ་། །</s>
  </p>
  <p id="2361">
    <s id="2361:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2361:2">དེའི་ཚེ་དེའི་དུས་ན་གང་གིས་སེམས་ཅན་དེ་ཡོངས་སུ་སྨིན་པར་མཛད་པའི་དེ་བཞིན་གཤེགས་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="2362">
    <s id="2362:1">དེ་ནི་དེ་བཞིན་གཤེགས་པ་དོན་ཐམས་ཅད་གྲུབ་པ་ཡིན་ནོ། །</s>
  </p>
  <p id="2363">
    <s id="2363:1">དེའི་ཚེ་སེམས་ཅན་དེ་ཡོངས་སུ་སྨིན་པར་བྱ་བའི་དོན་དུ་བསྐལ་པ་གྲངས་མེད་པར་བཞུགས་ཀྱིས་ཀྱང་སེམས་ཅན་དེ་ཡོངས་སུ་སྨིན་པར་མཛད་པར་མ་སྤྱོད་དོ། །</s>
  </p>
  <p id="2364">
    <s id="2364:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའི་ཐེག་པ་ལ་ཡང་དག་པར་གནས་པའི་རིགས་ཀྱི་བུའམ། རིགས་ཀྱི་བུ་མོས་དེ་བཞིན་གཤེགས་པ་མངོན་པར་དགྱེས་པར་བྱ་བའི་དོན་དུ་བདག་སྣོད་དུ་འགྱུར་བར་བྱ་སྟེ</s>
  </p>
  <p id="2365">
    <s id="2365:1">དེ་བཞིན་གཤེགས་པ་རྣམས་ཀྱི་ཐུགས་སྐྱོ་བར་འགྱུར་བར་མི་བྱའོ། །</s>
  </p>
  <p id="2366">
    <s id="2366:1">མཽད་གལ་གྱི་བུ་ངས་ཏིང་ངེ་འཛིན་ཤེས་པ་འགོག་པ་ཤེས་པར་བྱ་བའི་དོན་དུ་སྔོན་བྱུང་བ་འདས་པའི་དུས་དེའི་ཕ་རོལ་གྱི་ཡང་ཆེས་ཕ་རོལ་ན་བདག་བླ་ན་</s>
  </p>
  <p id="2367">
    <s id="2367:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བཤད་པར་བྱ་སྙམ་ནས</s>
  </p>
  <p id="2368">
    <s id="2368:1">དགེ་བའི་རྩ་བ་རྣམ་པ་སྣ་ཚོགས་རྒྱ་ཆེ་བ་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="2369">
    <s id="2369:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་བློ་གྲོས་དག་པ་ཞེས་བྱ་བ་ཞིག་བྱུང་སྟེ། </s>
  </p>
  <p id="2370">
    <s id="2370:1">དགེ་བའི་རྩ་བ་དཔག་ཏུ་མེད་པ་དང་ལྡན་པ། </s>
    <s id="2370:2">དེ་བཞིན་གཤེགས་པ་དཔག་ཏུ་མེད་པ་རྣམས་ཀྱི་ཚངས་པར་སྤྱོད་པ་ཤིན་ཏུ་སྤྱད་པ། དེ་བཞིན་གཤེགས་པ་དེ་དག་གི་རིམ་གྲོ་པ་ལན་མང་དུ་བྱས་པར་གྱུར་ཏོ། །</s>
  </p>
  <p id="2371">
    <s id="2371:1">དེ་དེ་བཞིན་གཤེགས་པ་<ref folio="F.188.a"/>དེ་དག་ཐམས་ཅད་ཀྱི་བྱང་ཆུབ་ཀྱི་སེམས་ཀྱིས་དེ་བཞིན་གཤེགས་པ་དེ་དག་གི་རིམ་གྲོ་པ་བྱས་ནས་འདི་ལྟར་སེམས་བསྐྱེད་དེ། </s>
  </p>
  <p id="2372">
    <s id="2372:1">བདག་མཚན་མའི་རིམ་གྲོས་དེ་བཞིན་གཤེགས་པའི་ཐུགས་མཉེས་པར་མི་བྱ། </s>
  </p>
  <p id="2373">
    <s id="2373:1">བདག་ནམས་ཀྱང་འཇིག་རྟེན་པའི་ཟང་ཟིང་གི་སེམས་ཀྱིས་དེ་བཞིན་གཤེགས་པའི་རིམ་གྲོ་མི་བྱ། </s>
  </p>
  <p id="2374">
    <s id="2374:1">གཞན་དུ་ན་བདག་ཐམས་ཅད་མཁྱེན་པ་འདི་ཉིད་འདོད་པའི་ཕྱིར་དེ་བཞིན་གཤེགས་པ་དེ་དག་ལ་ཡིད་དུ་འཐད་དེ་ཡིད་དུ་མི་འཐད་པ་མ་ཡིན་པས་རིམ་གྲོ་བྱའོ། །</s>
  </p>
  <p id="2375">
    <s id="2375:1">དེ་བཞིན་གཤེགས་པ་ལ་རིམ་གྲོ་བྱས་པ་འདིས་བདག་ཐམས་ཅད་མཁྱེན་པའི་ཡེ་ཤེས་ཐོབ་པར་གྱུར་ཅིག །</s>
  </p>
  <p id="2376">
    <s id="2376:1">དེ་ལྟར་ངས་སེམས་བསྐྱེད་ནས་ཇི་ལྟར་བདག་བླ་ན་</s>
  </p>
  <p id="2377">
    <s id="2377:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པའི་སེམས་ཅན་ཐམས་ཅད་མངོན་པར་ཤེས་པ་མྱུར་བ་སླ་བའི་ལམ་གྱིས་བླ་ན་</s>
  </p>
  <p id="2378">
    <s id="2378:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་སྙམ་ནས</s>
  </p>
  <p id="2379">
    <s id="2379:1">དེས་བདག་བྱང་ཆུབ་སེམས་དཔའི་སྤྱད་པ་སྤྱོད་པ་ན་སེམས་ཅན་དེ་དག་ཐམས་ཅད་མངོན་པར་ཤེས་པ་མྱུར་བ་སླ་བའི་ལམ་གྱིས་བླ་ན་</s>
  </p>
  <p id="2380">
    <s id="2380:1">མེད་པ་ཡང་དག་པར་རྫོགས་པའི་བྱང་ཆུབ་རྗེས་སུ་ཐོབ་པར་བྱས་སོ། །</s>
  </p>
  <p id="2381">
    <s id="2381:1">ཇི་ལྟར་བདག་བླ་ན་</s>
  </p>
  <p id="2382">
    <s id="2382:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པའི་ཞིང་དེར་སངས་རྒྱས་ཤིན་ཏུ་མང་ཞིང་སངས་རྒྱས་ཀྱི་དཀོན་པར་མ་གྱུར་ཅིག་ཅེས་དེ་ལྟ་བུའི་སེམས་ཀྱིས་དེ་བཞིན་གཤེགས་པ་དེ་དག་ཐམས་ཅད་ཀྱི་རིམ་གྲོ་བྱས་སོ། །</s>
  </p>
  <p id="2383">
    <s id="2383:1">དགེ་བའི་རྩ་བ་དེས་ངའི་བསྐལ་པ་བཟང་པོ་འདི་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དགུ་བརྒྱ་དགུ་བཅུ་རྩ་དྲུག་བྱུང་ངོ་། །</s>
  </p>
  <p id="2384">
    <s id="2384:1">དེ་བཞིན་གཤེགས་པ་གང་དག་ལ་བདག་གིས་བྱང་ཆུབ་སེམས་དཔའ་དེ་དག་དགེ་བའི་རྩ་བ་བསྐྱེད་དུ་བཙུད་པའི་དེ་བཞིན་གཤེགས་པ་དེ་དག་ཐམས་ཅད་ལ་བདག་གིས་མཆོད་དོ། །</s>
  </p>
  <p id="2385">
    <s id="2385:1">དེ་བཞིན་གཤེགས་པ་དེ་དག་ཐམས་ཅད་ལ་དགེ་བའི་རྩ་བ་བསྐྱེད་པ་ནི་དེ་བཞིན་གཤེགས་པ་དེ་དག་ཐམས་ཅད་ལ་བདག་གི་ལུས་ཀྱི་ལས་ཡོངས་སུ་དག་པས་རིམ་གྲོ་བྱས། </s>
  </p>
  <p id="2386">
    <s id="2386:1">ངག་གི་ལས་ཡོངས་སུ་དག་པས་བསྟོད། </s>
  </p>
  <p id="2387">
    <s id="2387:1">ཡིད་ཀྱི་ལས་ཡོངས་སུ་དག་པས་ངེས་པར་བསམས་སོ། །</s>
  </p>
  <p id="2388">
    <s id="2388:1">དགེ་བའི་རྩ་བ་དེས་<ref folio="F.188.b"/>དེའི་སྐུ་རྒྱ་ཆེན་པོར་གྱུར་ཏོ། །</s>
  </p>
  <p id="2389">
    <s id="2389:1">ངས་དེ་བཞིན་གཤེགས་པ་དེ་དག་ཐམས་ཅད་ཀྱི་རིམ་གྲོ་ཡོངས་སུ་སྤྱད་པས་རྙེད་པ་མཆོག་དང་གྲགས་པ་མཆོག་ཐོབ་བོ། །ངས་དེ་བཞིན་གཤེགས་པ་དེ་དག་ཐམས་ཅད་ཀྱི་གསུང་རབ་ལ་བསམ་པ་དྲག་པས་རབ་ཏུ་གནས་སོ། །</s>
  </p>
  <p id="2390">
    <s id="2390:1">དགེ་བའི་རྩ་བ་དེས་ངའི་སངས་རྒྱས་ཀྱི་ཞིང་རྒྱ་ཆེ་སྟེ་མཐའ་གཞལ་བར་མི་ནུས་སོ། །</s>
  </p>
  <p id="2391">
    <s id="2391:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་རྙེད་པ་མཆོག་དང་གྲགས་པ་མཆོག་ཐོབ་པ་དང་གསུང་རབ་འདོད་པས་དེ་བཞིན་གཤེགས་པ་ལ་རིམ་གྲོ་ཡོངས་སུ་སྤྱད་ཅིང་སེམས་ཡོངས་སུ་དུལ་བར་བྱ། </s>
  </p>
  <p id="2392">
    <s id="2392:1">བྱང་ཆུབ་སེམས་དཔའ་སངས་རྒྱས་ཀྱི་ཞིང་རྒྱ་ཆེ་བར་འདོད་པས་སྒྲིབ་པ་མེད་པའི་ཡེ་ཤེས་མཐོང་བ་སྔོན་དུ་བྱས་ཏེ་སྤྱོད་པ་སྤྱད་པར་བྱ། </s>
  </p>
  <p id="2393">
    <s id="2393:1">ཐམས་ཅད་མཁྱེན་པའི་ཡེ་ཤེས་རྟོགས་པར་བྱ་བའི་ཕྱིར་དགེ་བའི་རྩ་བ་མངོན་པར་འདུ་བྱ་བ་རྣམས་ཀྱི་ཆོག་མི་ཤེས་པར་བྱའོ། །</s>
  </p>
  <p id="2394">
    <s id="2394:1">མཽད་གལ་གྱི་བུ་ངས་ཏིང་ངེ་འཛིན་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་བླ་ན་</s>
  </p>
  <p id="2395">
    <s id="2395:1">མེད་པ་ཡང་དག་པར་རྫོགས་པའི་བྱང་ཆུབ་ཡོངས་སུ་ཚོལ་བ་ན་བདག་བླ་ན་</s>
  </p>
  <p id="2396">
    <s id="2396:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཏིང་ངེ་འཛིན་ཤེས་པ་འགོག་པར་འགྱུར་བའི་ལམ་ཤེས་པ་སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ། </s>
  </p>
  <p id="2397">
    <s id="2397:1">བདག་ཆོས་སྟོན་པ་ཡང་ཟད་པ་མེད་པར་གྱུར་ཅིག་སྙམ་ནས་དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་སོ། །</s>
  </p>
  <p id="2398">
    <s id="2398:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="2399">
    <s id="2399:1">དེ་བཞིན་གཤེགས་པ་སྒྲ་ཐམས་ཅད་ཀྱི་དབྱངས་ཞེས་བྱ་བ་ནས་</s>
    <s id="2399:2">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="2400">
    <s id="2400:1">དེ་བཞིན་གཤེགས་པ་སྒྲ་ཐམས་ཅད་ཀྱི་དབྱངས་དེའི་ཉན་ཐོས་འདུས་པ་དང་བྱང་ཆུབ་སེམས་དཔའ་འདུས་པ་དཔག་ཏུ་མེད་པ་དག་བྱུང་སྟེ་</s>
  </p>
  <p id="2401">
    <s id="2401:1">ཆོས་བཤད་པ་རེ་རེས་ཀྱང་ཉན་ཐོས་ཁྲག་ཁྲིག་དཔག་ཏུ་མེད་པ་དག་ངེས་པར་བྱུང་ངོ་། །</s>
  </p>
  <p id="2402">
    <s id="2402:1">བྱང་ཆུབ་སེམས་དཔའ་ཁྲག་ཁྲིག་དཔག་ཏུ་མེད་པ་དག་ཕྱིར་མི་ལྡོག་པ་ཉིད་ལ་གནས་སོ། །</s>
  </p>
  <p id="2403">
    <s id="2403:1">དེའི་ཚེ་དེ་བཞིན་གཤེགས་པ་དེའི་བྱང་ཆུབ་སེམས་དཔའ་བདུད་རྩིའི་དབྱངས་ཞེས་བྱ་བ་བྱང་ཆུབ་སེམས་དཔའི་ཚོགས་དེ་དག་ཐམས་ཅད་ལས་ཡོན་ཏན་དང་། ཡེ་<ref folio="F.189.a"/>ཤེས་ཁྱད་པར་དུ་འཕགས་པ་ཞིག་བྱུང་ངོ་། །</s>
  </p>
  <p id="2404">
    <s id="2404:1">དེ་ནས་བྱང་ཆུབ་སེམས་དཔའ་བདུད་རྩིའི་དབྱངས་དེ་འདི་སྙམ་དུ་སེམས་ཏེ། </s>
  </p>
  <p id="2405">
    <s id="2405:1">དེ་བཞིན་གཤེགས་པ་སྒྲ་ཐམས་ཅད་ཀྱི་དབྱངས་འདིས་བླ་ན་</s>
  </p>
  <p id="2406">
    <s id="2406:1">མེད་པ་ཡང་དག་པར་རྫོགས་པའི་བྱང་ཆུབ་ཡང་དག་པར་བསྡུས་པ་དེ་བཞིན་དུ་བདག་གིས་ཀྱང་ཡང་དག་པར་རབ་ཏུ་བསྡུ་བར་བྱའོ་སྙམ་མོ། །</s>
  </p>
  <p id="2407">
    <s id="2407:1">དེ་ནས་དེ་བཞིན་གཤེགས་པ་སྒྲ་ཐམས་ཅད་ཀྱི་དབྱངས་དེ་ཡང་བྱང་ཆུབ་སེམས་དཔའི་ཚོགས་ཆེན་པོ་དེའི་མདུན་ན་བཞུགས་པ་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="2407:2">འདྲེན་པ་མི་ཡི་ཁྱུ་མཆོག་སྟོབས་བཅུ་ཡོན་ཏན་མངའ་བ་ལྷ་ཡུལ་ས་སྟེང་མེད། །</s>
  </p>
  <p id="2408">
    <s id="2408:1">རྒྱལ་མཆོག་མཆོག་རབ་ལྷ་མི་ཕན་མཛད་པ་ལས་འགྲོ་བའི་དོན་དུ་བདག་ཞུ་བ། །</s>
    <s id="2408:2">སྤྱོད་པ་ཇི་ལྟར་སྤྱད་ན་བློ་གྲོས་ལེགས་མཛད་འགྲོ་སྟོན་ཁྱོད་དང་འདྲ་བར་འགྱུར། །</s>
  </p>
  <p id="2409">
    <s id="2409:1">འགྲོ་ལ་ཕན་མཛད་བདག་དང་འགྲོ་བའི་ཐེ་ཚོམ་དེ་དག་མྱུར་དུ་གསུངས་ཤིག་གསུངས། །</s>
  </p>
  <p id="2410">
    <s id="2410:1">འགྲོ་བ་རྡུལ་དང་དྲི་མ་རྙོག་པ་སྡུག་བསྔལ་བརྒྱ་ཡིས་ཡོངས་ལྡན་རིག་ནས་</s>
  </p>
  <p id="2411">
    <s id="2411:1">སུ། །མཁས་པ་སྙིང་རྗེ་བསྐྱེད་དེ་</s>
  </p>
  <p id="2412">
    <s id="2412:1">ཇི་ལྟར་སྤྱད་ན་</s>
  </p>
  <p id="2413">
    <s id="2413:1">འགྲོ་ཕན་སྐྱེ་དགུ་རྣམ་འགྲེལ་བགྱིད། །</s>
    <s id="2413:2">ཇི་ལྟར་འགྲོ་བ་སྡུག་བསྔལ་བརྒྱས་ཉེན་བདེ་བརྒྱའི་ཕྱི་རོལ་ཡིད་བདེ་མི་འཚལ་རྣམས། །དེ་དག་བདག་སྲིད་མྱུར་ཟད་བདེ་མཆོག་མཚུངས་མེད་འགྲོ་ལ་བསྟན་གྱིས་སྟོབས་བཅུ་གསུངས། །</s>
  </p>
  <p id="2414">
    <s id="2414:1">ཇི་ལྟར་ཁྱོད་ཀྱི་གསུང་ཆེན་ཐོས་ནས་རབ་ཏུ་དགའ་ཞིང་འགྲོ་བ་ཡོངས་སུ་བསྟན། །</s>
  </p>
  <p id="2415">
    <s id="2415:1">ཇི་ལྟར་འགྲོ་བ་ཁྱོད་ཀྱི་གསུང་རྟོགས་གསུང་ལ་མཁས་ན་སྡུག་བསྔལ་ཡོངས་སུ་སྤོང་། །</s>
  </p>
  <p id="2416">
    <s id="2416:1">སྡུག་བསྔལ་ཟད་ཐོབ་མུན་བཅོམ་རབ་རིབ་མེད་ཅིང་རྒྱལ་བའི་ཉི་ཟེར་རབ་ཏུ་ལྡན། །</s>
  </p>
  <p id="2417">
    <s id="2417:1">སྟོབས་བཅུ་མངའ་བའི་གསུང་གིས་འགྲོ་བ་འཇིགས་མེད་འགྱུར་བ་དེ་དག་བདག་ལ་གསུངས། །</s>
  </p>
  <p id="2418">
    <s id="2418:1">རྒྱལ་བའི་གསུང་ཐོབ་གསུང་གིས་གཡོ་ཚིག་བཅོམ་སྟེ་སུ་ཞིག་གསུང་གནས་དགའ་བདེར་འགྱུར། །</s>
  </p>
  <p id="2419">
    <s id="2419:1">བདེ་གཤེགས་ཁྱོད་ཀྱི་གསུང་འཆང་མཁས་པ་དྲི་མ་སྐྱོན་སྤངས་ཤིན་ཏུ་དྲི་མེད་ཡིད། །</s>
    <s id="2419:2">དེས་ཐོབ་སྲིད་པའི་འགྲོ་སྤངས་འགྲོ་བ་མཆོག་ལ་གནས་ཏེ་</s>
  </p>
  <p id="2420">
    <s id="2420:1">རྒྱལ་མཆོག་འགྱུར་བ་ཡི། །</s>
    <s id="2420:2">རྒྱལ་བ་ཐུབ་པ་རྣམ་འདྲེན་འགྲོ་ལ་ཕན་མཛད་སྙན་པའི་གསུང་གིས་དེ་དག་གསུངས། །</s>
  </p>
  <p id="2421">
    <s id="2421:1">སྟོན་པ་དེ་བཞིན་གཤེགས་པ་འཇིག་རྟེན་ཕན་བཞེད་དེ་ཡི་བསམ་པ་ཐུགས་ཆུད་ལུང་<ref folio="F.189.b"/>བསྟན་པ། །</s>
    <s id="2421:2">སྡུག་བསྔལ་འདི་དག་ཟད་པར་རྒྱལ་བས་གཟིགས་པའི་མྱ་ངན་འདས་པའི་ལམ་བསྒོམས་ན། །</s>
  </p>
  <p id="2422">
    <s id="2422:1">གང་དག་འདས་པའི་འཇིག་རྟེན་ཕན་འདོད་གང་ཡང་མ་འོངས་འཇིག་རྟེན་ཕན་པར་འདོད། །</s>
  </p>
  <p id="2423">
    <s id="2423:1">གང་དག་ད་ལྟར་འགྲོ་ལ་ཕན་འདོད་དེ་ཡང་ལམ་མཆོག་འདི་ནི་ཡོངས་སུ་མཐོང་། །</s>
  </p>
  <p id="2424">
    <s id="2424:1">རྒྱལ་བའི་སྲས་དག་བྱང་ཆུབ་ཡོངས་སུ་ཚོལ་ན་དེ་ནི་རབ་ཏུ་འབད་དེ་སྒོམས། །</s>
  </p>
  <p id="2425">
    <s id="2425:1">བདུད་ཀྱི་སྟོབས་མཆོག་བཅས་པ་སྟོབས་བཅོམ་སངས་རྒྱས་སྟོབས་ལ་མངོན་པར་མྱུར་དུ་འདུག །</s>
  </p>
  <p id="2426">
    <s id="2426:1">བུ་དེས་ཐོས་ནས་ཐོགས་པར་བདེ་བར་གཤེགས་པའི་བཟོད་ལ་རབ་ཏུ་གནས། །</s>
  </p>
  <p id="2427">
    <s id="2427:1">སངས་རྒྱས་སྒྲ་ཀུན་མཁྱེན་པ་རྐང་གཉིས་མཆོག་ལ་དེ་ནི་སྐྱབས་སོང་བློ་གནས་སོ། །</s>
  </p>
  <p id="2428">
    <s id="2428:1">མཽད་གལ་གྱི་བུ་དེ་ཇི་སྙམ་དུ་སེམས། །</s>
    <s id="2428:2">དེའི་ཚེ་དེའི་དུས་ན་བྱང་ཆུབ་སེམས་དཔའ་བདུད་རྩིའི་དབྱངས་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="2429">
    <s id="2429:1">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་བདུད་རྩིའི་དབྱངས་ཞེས་བྱ་བར་གྱུར་ཏོ། །</s>
  </p>
  <p id="2430">
    <s id="2430:1">དེའི་ཚེ་ཡང་ངས་སེམས་ཅན་གྱི་ཁམས་སྡུག་བསྔལ་ལས་ཡོངས་སུ་ཐར་བར་བྱས་སོ། །</s>
  </p>
  <p id="2431">
    <s id="2431:1">ད་ལྟར་ཡང་ང་སེམས་ཅན་རྣམས་ཀྱི་སྡུག་བསྔལ་ཟད་པར་བྱ་བའི་ཕྱིར་ཆོས་སྟོན་ཏོ། །</s>
  </p>
  <p id="2432">
    <s id="2432:1">མཽད་གལ་གྱི་བུ་ངས་སྙོམས་པར་འཇུག་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་བླ་ན་</s>
  </p>
  <p id="2433">
    <s id="2433:1"> མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="2434">
    <s id="2434:1">སེམས་ཅན་རྣམས་ལ་སྙོམས་པར་འཇུག་པ་ཤེས་པ། ཇི་ལྟར་ཡང་དག་པར་རབ་ཏུ་བཤད་པར་བྱ་སྙམ་ནས་དགེ་བའི་རྩ་བ་རྣམ་པ་དུ་མ་དག་མངོན་པར་འདུས་བྱས་སོ། །</s>
  </p>
  <p id="2435">
    <s id="2435:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="2436">
    <s id="2436:1">རྒྱལ་པོ་སྤྱོད་པ་ཤིན་ཏུ་བརྟན་པ་ཞེས་བྱ་བ་ཆོས་ཀྱི་རྒྱལ་པོ་ཆོས་དང་ལྡན་པ་ཞིག་བྱུང་བ་ནས་ཤིན་ཏུ་གནས་པའི་བར་དུ་རྒྱ་ཆེར་སྦྱར་རོ། །</s>
  </p>
  <p id="2437">
    <s id="2437:1">དེའི་ཚེ་འཛམ་བུའི་གླིང་འདིར་གྲོང་ཁྱེར་བྱེ་བ་ཕྲག་དྲུག་ཅུ་བྱུང་ངོ་། །</s>
  </p>
  <p id="2438">
    <s id="2438:1">འཛམ་བུ་གླིང་འདི་དཔག་ཚད་སྟོང་ཕྲག་དྲུག་ཅུར་གྱུར་ཏོ། །</s>
  </p>
  <p id="2439">
    <s id="2439:1">གྲོང་དང་། གྲོང་ཁྱེར་དང་། གྲོང་རྡལ་ཐག་ཉེ་བས་གྲོང་ཁྱེར་དང་གྲོང་རྡལ་གྱི་བྱ་གག་གྲོང་ཕན་ཚུན་དུ་འགྲོ་བར་གྱུར་ཏོ། །</s>
  </p>
  <p id="2440">
    <s id="2440:1">དེར་རྒྱལ་པོ་སྤྱོད་པ་ཤིན་ཏུ་བརྟན་པ་གནས་ཏེ། </s>
  </p>
  <p id="2441">
    <s id="2441:1">ཆོམ་རྐུན་དང་ཀླ་ཀློ་དང་ནི་བྲལ། </s>
  </p>
  <p id="2442">
    <s id="2442:1">ཆོས་དང་ལྡན་པའི་མི་རྣམས་ཀྱིས་<ref folio="F.190.a"/>ནི་གང་དགའ་སྟོན་གྱི་དུས་ནི་མང་། </s>
  </p>
  <p id="2443">
    <s id="2443:1">སྐྱེ་བོ་རབ་ཏུ་དགའ་བ་དག་གིས་ནི་མངོན་པར་གང་། ཆོས་སྤྱོད་པའི་མི་ནི་ཀུན་ཏུ་བྱུང་། </s>
  </p>
  <p id="2444">
    <s id="2444:1">ཐམས་ཅད་ནས་ཐམས་ཅད་དུ་སྡིག་པའི་ཐ་སྙད་ཀྱང་མེད་ན་དེ་སྤྱོད་པ་ལྟ་ཅི་ཞིག་ག་ལ་ཡོད། </s>
  </p>
  <p id="2445">
    <s id="2445:1">ཕྱི་རོལ་དུ་སྐྱེད་མོས་ཚལ་དང་། ཀུན་དགའ་ར་བ་དང་། མཚེའུ་དང་རྫིང་བུ་དག་གིས་མཛེས་ཏེ། </s>
  </p>
  <p id="2446">
    <s id="2446:1">ལྷ་རྣམས་ཀྱི་དགའ་བའི་ཚལ་བཞིན་ནོ། །</s>
  </p>
  <p id="2447">
    <s id="2447:1">རྟག་པར་རྒྱུན་དུ་དུང་དང་རྫ་རྔ་དང་ཁར་རྔ་དང་པི་ཝང་རྒྱུད་གསུམ་པ་དང་ཕྱོགས་མང་པོར་ཐོས་པའི་པི་ཝང་དང་། པི་ཝང་རྒྱུད་གཅིག་པ་དང་། ན་ཀུ་ལ་དང་། ཤིན་ཏུ་དབྱངས་སྙན་དང་། ཅང་ཏེའུ་དང་། བྲོ་གར་གྱི་རྒྱུད་དང་། བན་དུ་ར་དང་། བུམ་རྔ་དང་། གདུ་བུ་དང་། རོལ་མོ་མན་དུ་གའི་སྒྲ་སྣ་ཚོགས་ཀྱི་གླུ་དབྱངས་རྣམས་ཀྱིས་མངོན་པར་དགའ་བ་མི་མ་ཡིན་པ་དང་། </s>
    <s id="2447:2">ལྷའི་གནས་ལྟར་ལྷའི་རྒྱན་གྱི་ཤིང་གིས་ཀུན་ཏུ་ཁེབས་པ་སྤོས་དང་། ཕྲེང་བ་དང་གོས་ཀྱི་ཤིང་གིས་ཤིན་ཏུ་ཁེབས་པ། འདོད་པའི་འབྲས་བུའི་ཤིང་དང་ལྡན་པ་འཕགས་པའི་སྐྱེ་བོ་གནས་ཤིང་འཕགས་པ་མ་ཡིན་པའི་སྐྱེ་བོ་མེད་དོ། །</s>
  </p>
  <p id="2448">
    <s id="2448:1">དེའི་ཚེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིར་དེ་བཞིན་གཤེགས་པ་དྲི་མེད་ཏོག་ཅེས་བྱ་བ་ནས། </s>
  </p>
  <p id="2449">
    <s id="2449:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="2450">
    <s id="2450:1">དེ་བཞིན་གཤེགས་པ་དྲི་མེད་ཏོག་དེའི་སྐུ་ཚེའི་ཚད་དཔག་ཏུ་མེད་པར་གྱུར་ཏོ། །</s>
  </p>
  <p id="2451">
    <s id="2451:1">སེམས་ཅན་དེ་དག་ཀྱང་འཚོ་བ་བདེ་བར་གྱུར་ཏེ། </s>
  </p>
  <p id="2452">
    <s id="2452:1">འདོད་ཆགས་ཆུང་། ཞེ་སྡང་ཆུང་། གཏི་མུག་ཆུང་། </s>
    <s id="2452:2">ངོ་ཚ་ཤེས་ཤིང་ཁྲེལ་ཡོད་པ་དང་ལྡན། </s>
  </p>
  <p id="2453">
    <s id="2453:1">འཕགས་པས་བསྒྲུབས་པའི་ངོ་ཚ་དང་ལྡན་ཏེ། </s>
  </p>
  <p id="2454">
    <s id="2454:1">གང་ཕལ་ཆེར་དེ་བཞིན་གཤེགས་པ་དྲི་མེད་ཏོག་དེ་དང་ལས་ལྷན་ཅིག་བསགས་པ་ཡིན་ནོ། །</s>
  </p>
  <p id="2455">
    <s id="2455:1">དེར་བཅོམ་ལྡན་འདས་དེ་བཞིན་གཤེགས་པ་དྲི་མེད་ཏོག་དེ་བཞུགས་ནས་བསྙེན་བཀུར་བྱས། </s>
  </p>
  <p id="2456">
    <s id="2456:1">རྗེད་ཅིང་མཆོད་སྒྲ་གྲགས་སྙན་པ་ཡང་དག་པར་བྱུང་། </s>
  </p>
  <p id="2457">
    <s id="2457:1">གྲགས་པ་རྣམ་པར་གྲགས་ཏེ། </s>
  </p>
  <p id="2458">
    <s id="2458:1">ཇི་ལྟར་འདིར་འཕགས་པའི་སྐྱེ་བོ་ཡང་དག་པར་འདུ་བ་བྱུང་བ་བཞིན་ནོ། །</s>
  </p>
  <p id="2459">
    <s id="2459:1">དེ་བཞིན་གཤེགས་པ་དྲི་མེད་ཏོག་དེའི་སངས་རྒྱས་ཀྱི་ཞིང་དེ་འཇིག་རྟེན་གྱི་ཁམས་བརྗོད་དུ་མེད་པ་ཅིག་བྱུང་ངོ་། །</s>
  </p>
  <p id="2460">
    <s id="2460:1">དེར་དེ་བཞིན་གཤེགས་པ་དྲི་མེད་ཏོག་དེ་གྲོང་ནས་གྲོང་དུ། གྲོང་ཁྱེར་ནས་གྲོང་ཁྱེར་དུ། གྲོང་རྡལ་ནས་གྲོང་རྡལ་དུ་སྤྱད་པ་སྤྱོད་དོ། །</s>
  </p>
  <p id="2461">
    <s id="2461:1">དེ་གང་<ref folio="F.190.b"/>དང་གང་དུ་གཤེགས་ནས་སླར་བཞུད་པའི་ཚེ་དེ་དག་ངུ་ཞིང་མཆི་མ་འབྱིན་ཏོ། །</s>
  </p>
  <p id="2462">
    <s id="2462:1">གང་དང་གང་དུ་གཤེགས་པ་དེ་དང་དེར་དགའ་བར་འགྱུར་ཏེ་ཡིད་དུ་འོང་ཞིང་བླ་མར་སེམས་སོ། །</s>
  </p>
  <p id="2463">
    <s id="2463:1">དེ་གང་དང་གང་དུ་ཆོས་སྟོན་པ་དེ་དང་དེར་སེམས་ཅན་བྱེ་བ་ཁྲག་ཁྲིག་མཐའ་ཡས་པ་དག་འདུལ་བར་འགྱུར་ཏེ། </s>
  </p>
  <p id="2464">
    <s id="2464:1">ལ་ལ་ནི་ཉན་ཐོས་ཀྱི་ཐེག་པས། ལ་ལ་ནི་རང་སངས་རྒྱས་ཀྱི་ཐེག་པས། ལ་ལ་ནི་བླ་ན་མེད་པ་སངས་རྒྱས་ཀྱི་ཐེག་པས་འདུལ་བར་མཛད་དོ། །</s>
  </p>
  <p id="2465">
    <s id="2465:1">དེ་བཞིན་གཤེགས་པ་དྲི་མེད་ཏོག་དེ་ཆོས་སྟོན་པ་ན་ཡན་ལག་བརྒྱད་དང་ལྡན་པའི་གསུང་ཞལ་ནས་འབྱུང་ཞིང་སྒྲ་དབྱངས་ཀྱི་ཡན་ལག་ལྔ་བརྒྱས་ཡང་དག་པར་བསྡུས་པ་དེ་མངོན་པར་བྱུང་བས་ཐམས་ཅད་དང་ལྡན་པའི་སངས་རྒྱས་ཀྱི་ཞིང་འདིར་མངོན་པར་གོ་བར་མཛད་དོ། །</s>
  </p>
  <p id="2466">
    <s id="2466:1">གང་གི་ཚེ་བཅོམ་ལྡན་འདས་དེ་བཞིན་གཤེགས་པ་དྲི་མེད་ཏོག་ཆོས་སྟོན་པ་དེའི་ཚེ་ཐམས་ཅད་དང་ལྡན་པའི་སངས་རྒྱས་ཀྱི་ཞིང་དེར་སྤོས་ཆུས་ཆག་ཆག་བཏབ་པར་འགྱུར་རོ། །</s>
  </p>
  <p id="2467">
    <s id="2467:1">དེ་བཞིན་གཤེགས་པ་དེའི་ཕྲིན་ལས་མངོན་པར་འདུ་མཛད་པས། གང་གི་ཚེ་བཅོམ་ལྡན་འདས་དེ་བཞིན་གཤེགས་པ་དྲི་མེད་ཏོག་དེ་ཆོས་སྟོན་པ་དེའི་ཚེ་བར་སྣང་ལས་ལྷའི་སིལ་སྙན་གྱི་སྒྲ་དག་རབ་ཏུ་འབྱུང་ངོ་། །</s>
  </p>
  <p id="2468">
    <s id="2468:1">དེ་ལ་སེམས་ཅན་གང་འདོད་པ་ལ་དགའ་བ་དེ་དག་ནི་ཡིད་དུ་འོང་བའི་སྒྲ་དབྱངས་སྙན་ཅིང་བདེ་བ་ལ་མངོན་པར་དགའ་བ་དག་ཐོས་སོ། །</s>
  </p>
  <p id="2469">
    <s id="2469:1">སྒྲ་དབྱངས་གང་ལྟ་བུ་ལ་དགའ་ཞིང་འདོད་པ་དེ་འདྲ་བའི་སྒྲ་ཐོས་སོ། །</s>
  </p>
  <p id="2470">
    <s id="2470:1">གལ་ཏེ་མྱ་ངན་ལས་འདས་པའི་དགའ་བ་འདོད་ན་དགའ་བ་དེ་ཁ་ན་མ་ཐོ་བ་མེད་ཅིང་བདེ་བར་སོ་སོ་ཡང་དག་པར་མྱོང་བར་འགྱུར་རོ། །</s>
  </p>
  <p id="2471">
    <s id="2471:1">སེམས་ཅན་གང་དག་ཆོས་འདོད་པར་གྱུར་ན་དེ་དག་མི་རྟག་པའི་སྒྲ་ཐོས་ཤིང་སྡུག་བསྔལ་གྱི་སྒྲ་དང་། བདག་མེད་པའི་སྒྲ་དང་། ཞི་བའི་སྒྲ་ཐོས་སོ། །</s>
  </p>
  <p id="2472">
    <s id="2472:1">མྱ་ངན་ལས་འདས་པའི་སྒྲ་ཐོས། </s>
  </p>
  <p id="2473">
    <s id="2473:1">སངས་རྒྱས་ཀྱི་སྒྲ་དང་། ཆོས་ཀྱི་སྒྲ་དང་། དགེ་འདུན་གྱི་སྒྲ་ཐོས་སོ། །</s>
  </p>
  <p id="2474">
    <s id="2474:1">སངས་རྒྱས་རྗེས་སུ་དྲན་པའི་སྒྲ་ཐོས་སོ། །</s>
  </p>
  <p id="2475">
    <s id="2475:1">དེ་བཞིན་དུ་སྦྱར་ཏེ། </s>
  </p>
  <p id="2476">
    <s id="2476:1">ཆོས་རྗེས་སུ་དྲན་པ་དང་། དགེ་འདུན་རྗེས་སུ་དྲན་པ་དང་། ཚུལ་ཁྲིམས་རྗེས་སུ་དྲན་པ་དང་། གཏོང་བ་རྗེས་སུ་དྲན་པ་དང་། ལྷ་རྗེས་སུ་དྲན་པའི་སྒྲ་ཐོས་སོ། །</s>
  </p>
  <p id="2477">
    <s id="2477:1">དེ་བཞིན་གཤེགས་པ་དེའི་ཕྲིན་ལས་རྣམ་པར་སྨིན་པ་མངོན་པར་<ref folio="F.191.a"/>བསྒྲུབས་པ་ཉིད་ཀྱིས་ཆོས་ཉན་པ་དེ་དག་ལ་རླུང་བསིལ་བ་ལྡང་ངོ་། །</s>
  </p>
  <p id="2478">
    <s id="2478:1">རླུང་བསིལ་བ་གང་དག་ལངས་པས་ཆོས་ཉན་པ་དག་དགའ་བ་སྐྱེའོ། །</s>
  </p>
  <p id="2479">
    <s id="2479:1">གང་གི་ཚེ་དེ་བཞིན་གཤེགས་པ་དེ་ཆོས་སྟོན་པ་ན། </s>
  </p>
  <p id="2480">
    <s id="2480:1">དེ་བཞིན་གཤེགས་པ་དེའི་རྣམ་པར་སྨིན་པ་མངོན་པར་གྲུབ་པའི་རླུང་ལངས་པ་དེ་ཉིད་ཀྱིས་དེའི་ཚེ་ཆོས་འདོད་པའི་སེམས་ཅན་དེ་དག་ཐམས་ཅད་ཀྱི་སྒྲིབ་པ་ལྔ་ཐམས་ཅད་ནས་ཐམས་ཅད་རྣམ་པ་ཐམས་ཅད་ནས་ཐམས་ཅད་དུ་མི་འབྱུང་ངོ་། །</s>
  </p>
  <p id="2481">
    <s id="2481:1">དེའི་ཚེ་དེ་བཞིན་གཤེགས་པ་དེའི་རིམ་གྲོ་པ་དགེ་སློང་དཔལ་འབྱུང་ཞེས་བྱ་བ་འཁོར་དེ་ཉིད་ན་དེ་བཞིན་གཤེགས་པ་དེའི་སྣམ་ལོགས་ན་འདུག་པར་གྱུར་ཏེ་</s>
  </p>
  <p id="2482">
    <s id="2482:1">དེ་ཆོས་ལ་ཆུད་པའི་ཡིད་ཀྱིས་དེ་བཞིན་གཤེགས་པའི་འཁོར་དེ་</s>
  </p>
  <p id="2483">
    <s id="2483:1">མཐོང་ངོ་། །</s>
  </p>
  <p id="2484">
    <s id="2484:1">གང་ལ་དཀྲུགས་པའི་སྒྲའམ། འཁྲུགས་པའི་སྒྲའམ། མ་དང་བའི་སྒྲ་མེད་ཅིང་དེ་རྣམ་པར་དང་བའི་ཡིད་ཀྱིས་སེམས་ཡང་དག་པར་བསྐྱེད་དེ་</s>
  </p>
  <p id="2485">
    <s id="2485:1">ཇི་ལྟར་དེ་བཞིན་གཤེགས་པ་དྲི་མེད་ཏོག་ད་ལྟར་འཁོར་བཞི་དག་ལ་ཆོས་སྟོན་པ་ལྟར་བདག་མ་འོངས་པའི་དུས་ན་དེ་བཞིན་གཤེགས་པའི་ཡོན་ཏན་ཐམས་ཅད་ཀྱི་ཕ་རོལ་ཏུ་ཕྱིན་པ་འཁོར་གྱི་དཀྱིལ་འཁོར་འདི་ལྟ་བུས་ཡོངས་སུ་བསྐོར་ཅིང་ཆོས་སྟོན་པར་གྱུར་ཅིག་སྙམ་མོ། །</s>
  </p>
  <p id="2486">
    <s id="2486:1">དེ་ནས་དེ་བཞིན་གཤེགས་པ་དྲི་མེད་ཏོག་དེས་རིམ་གྲོ་པ་དགེ་སློང་དེའི་བསམ་པ་ལ་གཟིགས་ནས་འོད་བཏང་ངོ་། །</s>
  </p>
  <p id="2487">
    <s id="2487:1">འོད་གང་གིས་རེག་མ་ཐག་ཏུ་དགེ་སློང་དཔལ་འབྱུང་དེ་</s>
  </p>
  <p id="2488">
    <s id="2488:1">སྙིང་རྗེ་ཆེན་པོ་དང་ལྡན་པའི་ཏིང་ངེ་འཛིན་ཐོབ་པོ། །</s>
    <s id="2488:2">ཏིང་ངེ་འཛིན་གང་གི་མཐུས་བླ་ན་</s>
  </p>
  <p id="2489">
    <s id="2489:1">མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏོ། །</s>
  </p>
  <p id="2490">
    <s id="2490:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2490:2">དེའི་ཚེ་དེའི་དུས་ན་བྱང་ཆུབ་སེམས་དཔའ་དཔལ་འབྱུང་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="2491">
    <s id="2491:1">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་དཔལ་འབྱུང་ཞེས་བྱ་བར་གྱུར་ཏོ། །</s>
  </p>
  <p id="2492">
    <s id="2492:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་སྙོམས་པར་འཇུག་པའི་མཁས་པ་ལ་རྣལ་འབྱོར་དུ་བྱའོ། །</s>
  </p>
  <p id="2493">
    <s id="2493:1">མཽད་གལ་གྱི་བུ་ངས་སྙོམས་པར་འཇུག་པ་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་བླ་ན་</s>
  </p>
  <p id="2494">
    <s id="2494:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="2495">
    <s id="2495:1">སེམས་ཅན་<ref folio="F.191.b"/>རྣམས་ལ་སྙོམས་པར་འཇུག་པ་ཤེས་པ་ཀུན་འབྱུང་བ་ཤེས་པ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས་</s>
  </p>
  <p id="2496">
    <s id="2496:1">དགེ་བའི་རྩ་བ་རྒྱ་ཆེ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="2497">
    <s id="2497:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="2498">
    <s id="2498:1">དེའི་ཕ་རོལ་གྱི་ཡང་ཆེས་ཕ་རོལ་ན་བྲམ་ཟེ་དྲི་མེད་མིག་ཅེས་བྱ་བ་</s>
    <s id="2498:2">ཤིང་སཱ་ལ་ཆེན་པོ་ལྟ་བུ་ཕྱུག་ཅིང་ནོར་ཆེ་ལ་ལོངས་སྤྱོད་ཆེ་བ་ལོངས་སྤྱོད་མང་བ། བདག་གིར་བྱ་བ་མང་བ། ནོར་དང་ཡོ་བྱད་མང་བ། </s>
    <s id="2498:3">ཕ་མ་གཙང་བ། ཆུང་མ་གཙང་བ། མངལ་གྱི་སྐྱོན་གྱིས་མ་གོས་པ་རིགས་དམའ་བའི་ཁ་ན་མ་ཐོ་བ་མེད་པ། </s>
    <s id="2498:4">འདོན་པ་པོ་གཞུང་འཛིན་པ་རིག་པ་གསུམ་དང་། སྒྲ་ངེས་པར་སྦྱོར་བ་དང་བཅས་པ། ཤེས་གསལ་དང་བཅས་པ། ཡི་གེ་དང་བཅས་པ། རབ་ཏུ་དབྱེ་བ་དང་བཅས་པ་ལྔ་པ་སྟེ། </s>
  </p>
  <p id="2499">
    <s id="2499:1">སྔོན་བྱུང་བའི་ཕ་རོལ་ཏུ་ཕྱིན་པ་གནས་དང་བརྡ་སྤྲོད་པ་དང་། འཇིག་རྟེན་རྒྱང་ཕན་པ་དང་། མཆོད་སྦྱིན་གྱི་རྒྱུད་དང་། སྐྱེས་བུ་ཆེན་པོའི་མཚན་ཉིད་ཀྱི་རྒྱུད་རིག་པ་གསུམ་གྱི་གསུང་རབ་ལ་སོ་སོའི་སློབ་དཔོན་རྣམས་ཀྱིས་རྗེས་སུ་གནང་བ་ཞིག་བྱུང་ངོ་། །</s>
  </p>
  <p id="2500">
    <s id="2500:1">དེའི་ཚེ་དེ་བཞིན་གཤེགས་པ་བཅིངས་པ་ཐམས་ཅད་རབ་ཏུ་རྣམ་པར་འགྲོལ་བ་ཞེས་བྱ་བ་ནས། </s>
  </p>
  <p id="2501">
    <s id="2501:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="2502">
    <s id="2502:1">དེ་བཞིན་གཤེགས་པ་བཅིངས་པ་ཐམས་ཅད་རབ་ཏུ་རྣམ་པར་འགྲོལ་བ་དེའི་གསུང་རབ་དེ་ལ་སེམས་ཅན་རྣམས་ཀྱི་ཚེའི་ཚད་དཔག་ཏུ་མེད་པར་གྱུར་ཏོ། །</s>
  </p>
  <p id="2503">
    <s id="2503:1">དེ་བཞིན་གཤེགས་པ་བཅིངས་པ་ཐམས་ཅད་རབ་ཏུ་རྣམ་པར་འགྲོལ་བ་དེའི་ཉན་ཐོས་ཀྱི་འཁོར་སྟོང་ཕྲག་དཔག་ཏུ་མེད་པ་དག་བྱུང་ངོ་། །</s>
  </p>
  <p id="2504">
    <s id="2504:1">བྱང་ཆུབ་སེམས་དཔའི་འཁོར་དཔག་ཏུ་མེད་པ་དག་བྱུང་ངོ་། །</s>
  </p>
  <p id="2505">
    <s id="2505:1">དེ་བཞིན་གཤེགས་པ་བཅིངས་པ་ཐམས་ཅད་རབ་ཏུ་རྣམ་པར་འགྲོལ་བ་དེའི་ཉན་ཐོས་འདུས་པ་དང་། བྱང་ཆུབ་སེམས་དཔའ་འདུས་པ་དཔག་ཏུ་མེད་པ་དག་བྱུང་ངོ་། །</s>
  </p>
  <p id="2506">
    <s id="2506:1">དེར་དེ་བཞིན་གཤེགས་པ་བཅིངས་པ་ཐམས་ཅད་རབ་ཏུ་རྣམ་པར་འགྲོལ་བ་དེ་སྙོམས་པར་འཇུག་པ་ཤེས་པ་ཀུན་འབྱུང་བ་ཤེས་པ་ལས་བརྩམས་ནས་ཆོས་སྟོན་ཏེ། </s>
  </p>
  <p id="2507">
    <s id="2507:1">བྱང་ཆུབ་སེམས་དཔས་ཏིང་ངེ་འཛིན་ལ་མཁས་པར་བྱ། </s>
  </p>
  <p id="2508">
    <s id="2508:1">སྙོམས་པར་འཇུག་པ་ཤེས་པ་ཀུན་འབྱུང་བ་ཤེས་པ་ལ་ཡང་མཁས་པར་བྱའོ། །</s>
  </p>
  <p id="2509">
    <s id="2509:1">དགེ་སློང་དག་ཇི་<ref folio="F.192.a"/>ལྟར་ན་བྱང་ཆུབ་སེམས་དཔའ་སྙོམས་པར་འཇུག་པ་ཤེས་པ་ཀུན་འབྱུང་བ་ཤེས་པ་ལ་མཁས་པར་བྱ་ཞེ་ན། </s>
  </p>
  <p id="2510">
    <s id="2510:1">འདི་ལ་བྱང་ཆུབ་སེམས་དཔས་བསམ་གཏན་དང་པོའི་རྗེས་སུ་འཐུན་པའི་ཆོས་རྣམས་ལ་མངོན་པར་བརྩོན་པར་བྱའོ། །</s>
  </p>
  <p id="2511">
    <s id="2511:1">བསམ་གཏན་དང་པོ་དེ་ནི་གང་ཡིན། </s>
  </p>
  <p id="2512">
    <s id="2512:1">བསམ་གཏན་དང་པོ་དེ་ལ་ཇི་ལྟར་སྙོམས་པར་འཇུག་པའི་མིང་འཐོབ་ཅེ་ན། </s>
  </p>
  <p id="2513">
    <s id="2513:1">འདི་ལ་བྱང་ཆུབ་སེམས་དཔས་འདི་ལྟར་རབ་ཏུ་ཤེས་པར་བྱ་སྟེ། </s>
  </p>
  <p id="2514">
    <s id="2514:1">འདོད་པའི་རྣམ་པར་རྟོག་པ་ལས་ངེས་པར་འབྱུང་བ་ནི་རྣམ་པར་རྟོག་པའི་གཉེན་པོའོ། །</s>
  </p>
  <p id="2515">
    <s id="2515:1">ངེས་པར་འབྱུང་བའི་རྣམ་པར་རྟོག་པ་དེས་འདོད་པའི་རྣམ་པར་རྟོག་པ་བཟློག་སྟེ། </s>
  </p>
  <p id="2516">
    <s id="2516:1">དེ་འདིའི་གཉེན་པོའོ། །</s>
  </p>
  <p id="2517">
    <s id="2517:1">སྙོམས་པར་འཇུག་པས་དེ་ལ་སྙོམས་པར་འཇུག་པ་ཞེས་བྱའོ། །</s>
  </p>
  <p id="2518">
    <s id="2518:1">གནོད་སེམས་ཀྱི་རྣམ་པར་རྟོག་པའི་གཉེན་པོ་ནི་གནོད་སེམས་མེད་པའི་རྣམ་པར་རྟོག་པ་སྟེ། </s>
  </p>
  <p id="2519">
    <s id="2519:1">དེ་འདི་ལ་སྙོམས་པར་འཇུག་པ་ཡིན་པས་དེ་ལ་སྙོམས་པར་འཇུག་པ་ཞེས་བྱའོ། །</s>
  </p>
  <p id="2520">
    <s id="2520:1">རྣམ་པར་འཚེ་བའི་རྣམ་པར་རྟོག་པའི་གཉེན་པོར་ནི་རྣམ་པར་འཚེ་བ་མེད་པའི་རྣམ་པར་རྟོག་པ་སྟེ། </s>
  </p>
  <p id="2521">
    <s id="2521:1">རྣམ་པར་འཚེ་བ་མེད་པའི་རྣམ་པར་རྟོག་པས་རྣམ་པར་འཚེ་བའི་རྣམ་པར་རྟོག་པ་ཟློག་པར་བྱེད་དོ། །</s>
  </p>
  <p id="2522">
    <s id="2522:1">དེ་འདི་ལ་སྙོམས་པར་འཇུག་པ་ཡིན་པས་དེ་ལ་སྙོམས་པར་འཇུག་པ་ཞེས་བྱ་སྟེ། །</s>
  </p>
  <p id="2523">
    <s id="2523:1">དེས་བསམ་གཏན་དང་པོ་ལ་སྙོམས་པར་འཇུག་གོ། །</s>
  </p>
  <p id="2524">
    <s id="2524:1">བསམ་གཏན་གཉིས་པའི་གཉེན་པོ་ནི་རྣམ་པར་རྟོག་པ་དང་། རྣམ་པར་དཔྱོད་པ་ཡིན་ལ་དེ་དག་གི་གཉེན་པོ་ནི་ཏིང་ངེ་འཛིན་གྱིས་བསྐྱེད་པའི་དགའ་བ་ཡིན་ནོ། །</s>
  </p>
  <p id="2525">
    <s id="2525:1">དེ་འདི་ལ་སྙོམས་པར་འཇུག་པ་ཡིན་པས་དེ་ལ་སྙོམས་པར་འཇུག་པ་ཞེས་བྱའོ། །</s>
  </p>
  <p id="2526">
    <s id="2526:1">བསམ་གཏན་གསུམ་པའི་ཏིང་ངེ་འཛིན་གྱིས་བསྐྱེད་པའི་དགའ་བའི་གཉེན་པོ་ནི་དེའི་དགའ་བ་མེད་པ་བདེ་བའི་གཉེན་པོ་སྟེ། </s>
  </p>
  <p id="2527">
    <s id="2527:1">དེ་འདི་ལ་སྙོམས་པར་འཇུག་པ་ཡིན་པས་དེ་ལྟ་བས་ན་སྙོམས་པར་འཇུག་པ་ཞེས་བྱའོ། །</s>
  </p>
  <p id="2528">
    <s id="2528:1">བསམ་གཏན་བཞི་པ་ལ་བདེ་བ་ཡང་མ་ཡིན། </s>
  </p>
  <p id="2529">
    <s id="2529:1">སྡུག་བསྔལ་བ་ཡང་མ་ཡིན་པའི་ཚོར་བ་འཇུག་སྟེ་དེ་ནི་བདེ་བ་དང་སྡུག་བསྔལ་གྱི་གཉེན་པོའོ། །</s>
  </p>
  <p id="2530">
    <s id="2530:1">དེ་འདི་ལ་སྙོམས་པར་འཇུག་པ་ཡིན་པས་དེ་ལ་སྙོམས་པར་འཇུག་པ་ཞེས་བྱའོ།། །།</s>
  </p>
  <p id="2531">
    <s id="2531:1">བམ་པོ་བཅྭ་བརྒྱད་པ། </s>
    <s id="2531:2">ནམ་མཁའ་མཐའ་ཡས་སྐྱེ་<ref folio="F.192.b"/>མཆེད་ཀྱི་གཉེན་པོ་ནི་གཟུགས་ཀྱི་འདུ་ཤེས་དང་། ཐོགས་པའི་འདུ་ཤེས་སོ། །</s>
  </p>
  <p id="2532">
    <s id="2532:1">དེའི་གཉེན་པོ་ནི་ནམ་མཁའི་འདུ་ཤེས་སྙོམས་པར་འཇུག་པ་ཞེས་བྱའོ། །</s>
  </p>
  <p id="2533">
    <s id="2533:1">རྣམ་ཤེས་མཐའ་ཡས་སྐྱེ་མཆེད་ཀྱི་གཉེན་པོ་ནི་ནམ་མཁའི་འདུ་ཤེས་སོ། །</s>
  </p>
  <p id="2534">
    <s id="2534:1">དེ་འདི་ལ་སྙོམས་པར་འཇུག་པ་ཡིན་པས་དེ་ལ་སྙོམས་པར་འཇུག་པ་ཞེས་བྱའོ། །</s>
  </p>
  <p id="2535">
    <s id="2535:1">ཅི་ཡང་མེད་པའི་སྐྱེ་མཆེད་ཀྱི་གཉེན་པོ་ནི་རྣམ་ཤེས་ཀྱི་འདུ་ཤེས་སོ། །</s>
  </p>
  <p id="2536">
    <s id="2536:1">དེ་འདི་ལ་སྙོམས་པར་འཇུག་པ་ཡིན་པས་དེ་ལ་སྙོམས་པར་འཇུག་པ་ཞེས་བྱའོ། །</s>
  </p>
  <p id="2537">
    <s id="2537:1">འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་གཉེན་པོ་ནི་ཅི་ཡང་མེད་པའི་སྐྱེ་མཆེད་དོ། །</s>
  </p>
  <p id="2538">
    <s id="2538:1">དེ་འདི་ལ་སྙོམས་པར་འཇུག་པ་ཡིན་པས་དེ་ལ་སྙོམས་པར་འཇུག་པ་ཞེས་བྱའོ། །</s>
  </p>
  <p id="2539">
    <s id="2539:1">འགོག་པ་ལ་སྙོམས་པར་འཇུག་པའི་གཉེན་པོ་ནི་འདུ་ཤེས་མེད་འདུ་ཤེས་མེད་མིན་སྐྱེ་མཆེད་དོ། །</s>
  </p>
  <p id="2540">
    <s id="2540:1">དེ་འདི་ལ་སྙོམས་པར་འཇུག་པ་ཡིན་པས་དེ་ལ་སྙོམས་པར་འཇུག་པ་ཞེས་བྱའོ། །</s>
  </p>
  <p id="2541">
    <s id="2541:1">དེའི་ཀུན་འབྱུང་གང་ཞེ་ན་</s>
    <s id="2541:2">འདི་ལྟ་སྟེ་འདུན་པའོ། །</s>
  </p>
  <p id="2542">
    <s id="2542:1">སྙོམས་པར་འཇུག་པ་ཤེས་པ་ཀུན་འབྱུང་བ་ཤེས་པའི་རྒྱུ་ནི་འདུན་པའོ། །</s>
  </p>
  <p id="2543">
    <s id="2543:1">དེའི་ཚེ་བྱང་ཆུབ་སེམས་དཔའ་བློ་གྲོས་ཟབ་མོ་ཞེས་བྱ་བ་དེ་བཞིན་གཤེགས་པ་དེའི་སྣམ་ལོགས་ན་འདུག་ཅིང་དེ་བཞིན་གཤེགས་པ་དེ་ལ་བསིལ་ཡབ་ཀྱིས་གཡོབ་བོ། །</s>
    <s id="2543:2">དེ་འདི་སྙམ་དུ་སེམས་ཏེ་</s>
    <s id="2543:3">བདག་མ་འོངས་པའི་དུས་ན་མ་དུལ་བ་རྣམས་འདུལ་བ་དང་། མ་ཞི་བ་རྣམས་ཞི་བར་བྱེད་པ་དང་། བཅིངས་པ་རྣམས་གྲོལ་བར་བྱེད་པ་དང་། མ་རྒལ་བ་རྣམས་སྒྲོལ་བར་བྱེད་པའི་དེ་བཞིན་གཤེགས་པར་གྱུར་ཅིག་སྙམ་མོ། །</s>
  </p>
  <p id="2544">
    <s id="2544:1">བྲམ་ཟེ་དྲི་མ་མེད་པའི་མིག་ཤིང་སཱ་ལ་ཆེན་པོ་ལྟ་བུ་དེ་ཡང་འདི་སྙམ་དུ་སེམས་ཏེ་བདག་མ་འོངས་པའི་དུས་ན་མ་དུལ་བ་རྣམས་འདུལ་བ་དང་། མ་ཞི་བ་རྣམས་ཞི་བར་བྱེད་པ་དང་། བཅིངས་པ་རྣམས་གྲོལ་བར་བྱེད་པ་དང་། མ་རྒལ་བ་རྣམས་སྒྲོལ་བར་བྱེད་པའི་དེ་བཞིན་གཤེགས་པར་གྱུར་ཅིག་སྙམ་མོ། །</s>
  </p>
  <p id="2545">
    <s id="2545:1">དེ་ནས་དེ་བཞིན་གཤེགས་པ་བཅིངས་པ་ཐམས་ཅད་རབ་ཏུ་རྣམ་པར་འགྲོལ་བ་ཞེས་བྱ་བས་བྱང་ཆུབ་སེམས་དཔའ་ཡང་དག་པར་འཛིན་པ་གཉིས་ལ་ཆེད་དུ་བརྗོད་པ་འདི་ཆེད་དུ་བརྗོད་དོ། །</s>
  </p>
  <p id="2546">
    <s id="2546:1">སེམས་ཅན་གང་དག་སྡུག་བསྔལ་མཐོང་ནས་སྙིང་རྗེ་ཆེ་སྐྱེས་པ། །དེ་དག་རིན་ཆེན་ཀུན་གྱིས་མཆོད་པ་བྱས་པས་དེ་མི་ནུས། </s>
  </p>
  <p id="2547">
    <s id="2547:1">གང་ཚེ་སེམས་ཅན་ཀུན་<ref folio="F.193.a"/>གྱིས་ཕྱོགས་བཅུའི་འཇིག་རྟེན་དག་ཏུ་མེད། །</s>
  </p>
  <p id="2548">
    <s id="2548:1">བུས་ནས་བདེ་གཤེགས་མཆོད་ཀྱང་དེ་ཡིས་མཆོད་པར་མི་འགྱུར་རོ། །</s>
  </p>
  <p id="2549">
    <s id="2549:1">དེ་ཡི་སེམས་གཅིག་བསྐྱེད་པའི་ཡོན་ཏན་མཐའ་དག་ཚིག་གིས་སུ། །བརྗོད་པར་མི་ནུས་ཡོན་ཏན་ཟད་པར་བྱ་ལྟ་ག་ལ་ནུས། །</s>
  </p>
  <p id="2550">
    <s id="2550:1">དེ་ལྟ་བས་ན་མཁས་པའི་མི་ཡིས་སངས་རྒྱས་ཆོས་ཚོལ་ན། །</s>
  </p>
  <p id="2551">
    <s id="2551:1">ཡོན་ཏན་རྣམས་ལ་འབད་བྱ་དེ་བཞིན་གཤེགས་པ་ཡོན་ཏན་མཆོད། །</s>
  </p>
  <p id="2552">
    <s id="2552:1">སངས་རྒྱས་ཆོས་ཚོལ་བ་ན་དེས་ནི་ལུས་ལ་བསྲུངས་པ་མེད། །</s>
  </p>
  <p id="2553">
    <s id="2553:1">འདྲེན་པའི་གཏོང་ལ་བསླབས་པས་ཡང་དང་ཡང་དུ་ཡོངས་བཏང་ངོ་། །</s>
  </p>
  <p id="2554">
    <s id="2554:1">རྐང་གཉིས་མཆོག་ནི་དངོས་པོ་ཀུན་ལ་ཡོངས་སུ་བསླབས་པས་སུ། །</s>
    <s id="2554:2">འདི་ལྟར་སངས་རྒྱས་ཆོས་ཉིད་བྱང་ཆུབ་མཆོག་ནི་ང་ཡིས་བརྙེས། །གང་དག་ཆོས་རྣམས་སྐྱེ་བ་ཇི་ལྟ་བཞིན་དུ་རྣམ་ཤེས་ན། །</s>
  </p>
  <p id="2555">
    <s id="2555:1">བུ་དེ་མི་ཡི་དབང་པོ་ཡབ་ཀྱི་རིགས་ནི་འཕེལ་བར་བྱེད། །</s>
  </p>
  <p id="2556">
    <s id="2556:1">མཉམ་པའི་ཆོས་རྟོགས་པ་ནི་བདུད་ཀྱིས་བཅིངས་པ་གཅོད་བྱེད་ཅིང་། །བདུད་ཀྱི་ཞགས་པ་ལས་གྲོལ་སེམས་ཅན་གཞན་ཡང་རབ་གྲོལ་བྱེད། །</s>
  </p>
  <p id="2557">
    <s id="2557:1">དེ་ལྟ་བས་ན་བྱང་ཆུབ་ཚོལ་བས་དངོས་ཀུན་ཡོངས་སུ་སྤོང་། །</s>
  </p>
  <p id="2558">
    <s id="2558:1">བྱང་ཆུབ་ཞི་བ་ཚོལ་ན་ཆོས་ཀྱི་ཚུལ་ལ་བསླབ་པར་གྱིས། །</s>
    <s id="2558:2">དེ་ནས་བྱང་ཆུབ་སེམས་དཔའ་དེ་གཉིས་བཅོམ་ལྡན་འདས་ཀྱིས་རྗེས་སུ་བསྟན་པ་ཐོས་ནས། </s>
  </p>
  <p id="2559">
    <s id="2559:1">དེའི་ཚེ་དངོས་པོ་ཐམས་ཅད་ཡོངས་སུ་གཏོང་བ་ལ་བློ་ངེས་ཤིང་དེ་གཉིས་ཕྱིར་མི་ལྡོག་པར་གྱུར་ཏོ། །</s>
  </p>
  <p id="2560">
    <s id="2560:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2560:2">དེའི་ཚེ་དེའི་དུས་ན་བྲམ་ཟེ་དྲི་མེད་མིག་ཅེས་བྱ་བ་ཤིང་སཱ་ལ་ཆེན་པོ་ལྟ་བུར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="2561">
    <s id="2561:1">དེ་ཅིའི་ཕྱིར་ཞེ་ན། </s>
    <s id="2561:2">དེ་བཞིན་གཤེགས་པ་འོད་སྲུང་དེ། </s>
  </p>
  <p id="2562">
    <s id="2562:1">དེའི་ཚེ་དེའི་དུས་ན་བྲམ་ཟེ་དྲི་མེད་མིག་ཅེས་བྱ་བ་ཤིང་སཱ་ལ་ཆེན་པོ་ལྟ་བུར་གྱུར་ཏོ། །</s>
  </p>
  <p id="2563">
    <s id="2563:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2563:2">དེའི་ཚེ་དེའི་དུས་ན་བྱང་ཆུབ་སེམས་དཔའ་བློ་གྲོས་ཟབ་མོ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="2564">
    <s id="2564:1">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་བློ་གྲོས་ཟབ་མོ་ཞེས་བྱ་བར་གྱུར་ཏོ། །</s>
  </p>
  <p id="2565">
    <s id="2565:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་སྙོམས་པར་འཇུག་པ་ལ་མཁས་པར་བྱ་ཞིང་དེ་བཞིན་དུ་བྱང་ཆུབ་སེམས་དཔས་བསླབ་པར་བྱའོ། །</s>
  </p>
  <p id="2566">
    <s id="2566:1">མཽད་གལ་གྱི་བུ་ངས་སྙོམས་པར་འཇུག་པ་ཤེས་པ་འགོག་པ་ཤེས་པར་བྱ་བའི་དོན་དུ་སྔོན་བྱང་ཆུབ་<ref folio="F.193.b"/>སེམས་དཔའི་སྤྱད་པ་སྤྱོད་པ་ན་བདག་བླ་ན་</s>
  </p>
  <p id="2567">
    <s id="2567:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་སེམས་ཅན་རྣམས་ལ་སྙོམས་པར་འཇུག་པ་ཤེས་པ་འགོག་པ་ཤེས་པ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས་</s>
  </p>
  <p id="2568">
    <s id="2568:1">དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་སོ། །</s>
  </p>
  <p id="2569">
    <s id="2569:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="2570">
    <s id="2570:1">དེ་བཞིན་གཤེགས་པ་རྡུལ་དང་དྲི་མ་དང་མུན་པ་འཇོམས་པ་ཞེས་བྱ་བ་ནས་རྒྱ་ཆེར་སྦྱར་ཏེ། </s>
  </p>
  <p id="2571">
    <s id="2571:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="2572">
    <s id="2572:1">དེ་བཞིན་གཤེགས་པ་རྡུལ་དང་དྲི་མ་དང་མུན་པ་འཇོམས་པ་དེའི་སྐུ་ཚེའི་ཚད་ནི་ལོ་སྟོང་ཕྲག་བརྒྱད་ཅུར་གྱུར་ཏོ། །</s>
  </p>
  <p id="2573">
    <s id="2573:1">དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྡུལ་དང་དྲི་མ་དང་མུན་པ་འཇོམས་པ་དེའི་ཉན་ཐོས་འདུས་པ་གསུམ་བྱུང་སྟེ། </s>
  </p>
  <p id="2574">
    <s id="2574:1">ཉན་ཐོས་འདུས་པ་གཅིག་ནི་དགྲ་བཅོམ་པ་ཟག་པ་ཟད་པ་ནས་རྒྱ་ཆེར་སྦྱར་ཏེ་མཉམ་པ་ཉིད་ཤེས་ཤིང་རྣམ་པར་གྲོལ་བའི་བར་བྱེ་བ་ཕྲག་དགུ་བཅུ་རྩ་དྲུག་གོ། །</s>
  </p>
  <p id="2575">
    <s id="2575:1">གཉིས་པ་ནི་དགུ་བཅུ་རྩ་བཞིའོ། །</s>
  </p>
  <p id="2576">
    <s id="2576:1">གསུམ་པ་ནི་དགུ་བཅུ་རྩ་གཉིས་སོ། །</s>
  </p>
  <p id="2577">
    <s id="2577:1">དེའི་བྱང་ཆུབ་སེམས་དཔའ་འདུས་པ་གསུམ་བྱུང་སྟེ། </s>
  </p>
  <p id="2578">
    <s id="2578:1">དེ་དག་ཐམས་ཅད་ཐེག་པ་ཆེན་པོ་ལ་ཡང་དག་པར་རབ་ཏུ་གནས་པ། ཐེག་པ་དཔག་ཏུ་མེད་པ་ལ་ཡང་དག་པར་རབ་ཏུ་གནས་པ། ཐེག་པ་གྲངས་མེད་པ་ལ་ཡང་དག་པར་རབ་ཏུ་གནས་པ། ཐེག་པ་བསམ་གྱིས་མི་ཁྱབ་ཅིང་གཞལ་དུ་མེད་པ་ལ་ཡང་དག་པར་རབ་ཏུ་གནས་པ། སངས་རྒྱས་ཀྱི་ཞིང་ཡོངས་སུ་དག་པ་དཔག་ཏུ་མེད་པར་སྨོན་ལམ་གྱིས་ཡང་དག་པར་རབ་ཏུ་གནས་པ་དེ་བཞིན་དུ་སྦྱར་ཏེ</s>
  </p>
  <p id="2579">
    <s id="2579:1">སངས་རྒྱས་ཀྱི་ཞིང་ཡོངས་སུ་དག་པ་བརྗོད་དུ་མེད་པའི་བར་ལ་སྨོན་ལམ་གྱིས་ཡང་དག་པར་རབ་ཏུ་གནས་པ་རྣམས་སོ། །</s>
  </p>
  <p id="2580">
    <s id="2580:1">དེ་ཡོངས་སུ་མྱ་ངན་ལས་འདས་པའི་དམ་པའི་ཆོས་ནི་ལོ་བྱེ་བ་ཕྲག་བརྒྱད་ཅུར་གནས་སོ། །</s>
  </p>
  <p id="2581">
    <s id="2581:1">དེའི་ཚེ་འཁོར་ལོས་སྒྱུར་བའི་རྒྱལ་པོ་གསེར་གྱི་རྒྱལ་མཚན་ཞེས་བྱ་བ་རིན་པོ་ཆེ་སྣ་བདུན་དང་ལྡན་པ་ཞིག་བྱུང་ངོ་། །</s>
  </p>
  <p id="2582">
    <s id="2582:1">དེའི་རིན་པོ་ཆེ་སྣ་བདུན་བྱུང་བ་ནི་འདི་དག་ཡིན་ཏེ། </s>
  </p>
  <p id="2583">
    <s id="2583:1">འདི་ལྟ་སྟེ་འཁོར་ལོ་རིན་པོ་ཆེ་དང་དེ་བཞིན་དུ་སྦྱར་ཏེ། </s>
  </p>
  <p id="2584">
    <s id="2584:1">བློན་པོ་རིན་པོ་ཆེའི་བར་བདུན་པོ་དེ་དག་ཡིན་ནོ། །</s>
  </p>
  <p id="2585">
    <s id="2585:1">དེའི་བུ་<ref folio="F.194.a"/>སྟོང་ཐམ་པ་ཡོད་དེ་</s>
  </p>
  <p id="2586">
    <s id="2586:1">དཔའ་ཞིང་རྟུལ་ཕོད་པ། ཡན་ལག་མཆོག་གི་གཟུགས་དང་ལྡན་པ། ཕ་རོལ་གྱི་སྡེ་རབ་ཏུ་འཇོམས་པ། </s>
    <s id="2586:2">དེ་ཐམས་ཅད་སའི་དཀྱིལ་འཁོར་འདི་འབའ་ཞིག་ཁོ་ནས་ཆད་པ་མེད་ཅིང་། མཚོན་གྱིས་བདའ་བ་མེད་ལ་རང་གི་ཆོས་ཀྱིས་ཤིན་ཏུ་གནས་སོ། །</s>
  </p>
  <p id="2587">
    <s id="2587:1">རྒྱལ་པོ་གསེར་གྱི་རྒྱལ་མཚན་གྱི་ཡུལ་རྣམ་པར་རྒྱལ་བྱེད་དེར། སེམས་ཅན་ཐམས་ཅད་དགེ་བ་བཅུའི་ལས་ཀྱི་ལམ་དང་ལྡན་པར་གྱུར་ཏོ། །</s>
  </p>
  <p id="2588">
    <s id="2588:1">དེའི་ཚེ་སངས་རྒྱས་ཀྱི་ཞིང་དེར་སེམས་ཅན་དམྱལ་བ་དག་མ་བྱུང་། </s>
  </p>
  <p id="2589">
    <s id="2589:1">དུད་འགྲོའི་སྐྱེ་གནས་དང་། གཤིན་རྗེའི་འཇིག་རྟེན་དག་མ་བྱུང་། </s>
  </p>
  <p id="2590">
    <s id="2590:1">ལྷ་མ་ཡིན་གྱི་རིས་དག་མ་བྱུང་ངོ་། །</s>
  </p>
  <p id="2591">
    <s id="2591:1">དེའི་ཚེ་སངས་རྒྱས་ཀྱི་ཞིང་དེར་སེམས་ཅན་ཐམས་ཅད་དགེ་བ་བཅུའི་ལས་ཀྱི་ལམ་རྣམས་དང་ལྡན་པར་གྱུར་ཅིང་། །སེམས་ཅན་དེ་དག་ཐམས་ཅད་ཀྱང་ཚེ་ངེས་པར་གྱུར་ཏེ</s>
  </p>
  <p id="2592">
    <s id="2592:1">སེམས་ཅན་རྣམས་ཀྱི་ཚེའི་ཚད་ལོ་སྟོང་ཕྲག་བརྒྱད་ཅུར་གྱུར་ཏོ། །</s>
  </p>
  <p id="2593">
    <s id="2593:1">དེའི་ཚེ་བྱང་ཆུབ་སེམས་དཔའ་དྲི་མེད་གཏོང་ཞེས་བྱ་བ་ཞིག་བྱུང་སྟེ། </s>
  </p>
  <p id="2594">
    <s id="2594:1">དེ་བྱང་ཆུབ་སེམས་དཔའ་སྟོང་ཕྲག་བརྒྱད་ཅུ་དག་དང་ལྷན་ཅིག་ཏུ་བྱང་ཆུབ་སེམས་དཔའི་སྤྱད་པ་སྤྱོད་དོ། །</s>
  </p>
  <p id="2595">
    <s id="2595:1">དེ་དེ་བཞིན་གཤེགས་པ་ཡོངས་སུ་མྱ་ངན་ལས་འདས་པ་དེའི་རིང་བསྲེལ་ལ་མཆོད་པ་བྱ་བར་སྤྲོ་བར་གྱུར་ཏེ། </s>
  </p>
  <p id="2596">
    <s id="2596:1">དེ་བཞིན་གཤེགས་པ་དེའི་རིང་བསྲེལ་ལ་མཆོད་པ་བྱེད་པ་ནི་ལོ་ལྔར་བྱས་ཤིང་ཡོངས་སུ་བཟུང་ངོ་། །</s>
  </p>
  <p id="2597">
    <s id="2597:1">དེར་ལོ་ལྔར་བྱང་ཆུབ་སེམས་དཔའ་བྱེ་བ་ཕྲག་དགུ་བཅུ་འདུས་ཏེ། </s>
  </p>
  <p id="2598">
    <s id="2598:1">དེ་དག་ལ་བྱང་ཆུབ་སེམས་དཔའ་དྲི་མེད་གཏོང་། </s>
  </p>
  <p id="2599">
    <s id="2599:1">བདག་གི་དངོས་པོ་ཐམས་ཅད་གཏོང་བར་བྱེད་དེ། </s>
  </p>
  <p id="2600">
    <s id="2600:1">ཚེ་དང་ལྡན་པ་དག་གང་ལ་ཡོ་བྱད་གང་དགོས་པ་དེ་བདག་ཉིད་ཀྱིས་གཏང་བར་བགྱིའོ། །</s>
  </p>
  <p id="2601">
    <s id="2601:1">ཇི་ཙམ་དུ་ཤ་དང་ཁྲག་དགོས་ན་ཡང་གཏོང་ན་ཡོ་བྱད་གཞན་ལྟ་སྨོས་ཀྱང་ཅི་དགོས། </s>
  </p>
  <p id="2602">
    <s id="2602:1">དེའི་ཚེ་རྒྱལ་པོ་དྲི་མེད་ཟླ་བ་ཞེས་བྱ་བ་བྱང་ཆུབ་སེམས་དཔའ་དེ་ལ་མངོན་པར་དད་ནས། </s>
  </p>
  <p id="2603">
    <s id="2603:1">དེས་འཁོར་གྱི་བཙུན་མོ་སྟོང་ཕྲག་བརྒྱད་ཅུ་དང་། བདག་ཉིད་ཀྱང་དགེ་འདུན་ལ་ཕུལ་བར་གྱུར་ཏོ། །</s>
  </p>
  <p id="2604">
    <s id="2604:1">དེས་དགེ་སློང་རེ་རེ་དག་ལ་བདག་གི་བཙུན་མོ་དེ་དག་སླར་བླུ་བའི་ཕྱིར་ཆོས་གོས་དང་ལྷམ་ཟུང་དང་། གདུགས་དང་། རིལ་བ་སྤྱི་བླུགས་ཚོས་པ་དང་། ལུས་ལ་བགོ་བ་དང་། སྟེང་ནས་དགབ་པ་དང་། གདིང་བ་དང་། ལོངས་སྤྱོད་ཐམས་ཅད་ཕུལ་ལོ། །</s>
  </p>
  <p id="2605">
    <s id="2605:1">དགེ་<ref folio="F.194.b"/>སློང་གི་དགེ་འདུན་ལ་ཇི་སྲིད་འཚོའི་བར་དུ་ཆོས་གོས་དང་བསོད་སྙོམས་དང་། མལ་ཆ་དང་ན་བའི་གསོས་སྨན་གྱི་རྐྱེན་གྱི་ཡོ་བྱད་རྣམས་མངོན་པར་སྦྱར་ཏོ། །</s>
  </p>
  <p id="2606">
    <s id="2606:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2606:2">དེའི་ཚེ་དེའི་དུས་ན་བྱང་ཆུབ་སེམས་དཔའ་དྲི་མེད་གཏོང་ཞེས་བྱ་བ་གང་གིས་དེ་བཞིན་གཤེགས་པ་ཡོངས་སུ་མྱ་ངན་ལས་འདས་པ་དེའི་བསྟན་པ་ཡོངས་སུ་བཟུང་ཞིང་ལོ་ལྔར་བྱས་པར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="2607">
    <s id="2607:1">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་དྲི་མེད་གཏོང་ཞེས་བྱ་བར་གྱུར་ཏོ། །</s>
  </p>
  <p id="2608">
    <s id="2608:1">ངས་དེ་བཞིན་གཤེགས་པ་ཡོངས་སུ་མྱ་ངན་ལས་འདས་པ་དེའི་བསྟན་པ་ཡོངས་སུ་བཟུང་ཞིང་དེ་ཡང་ལོ་ལྔར་བྱས་སོ། །</s>
  </p>
  <p id="2609">
    <s id="2609:1">དགེ་སློང་གི་དགེ་འདུན་དེ་དག་གི་བདེ་བའི་རིམ་གྲོ་བྱས་ཤིང་། ང་རྟག་ཏུ་སེམས་ཤིན་ཏུ་མཉམ་པར་བཞག་པར་གྱུར་ཏོ། །</s>
  </p>
  <p id="2610">
    <s id="2610:1">དགེ་བའི་རྩ་བ་དེ་དག་ཐམས་ཅད་ཀྱང་སྙོམས་པར་འཇུག་པ་འགོག་པ་མངོན་དུ་བྱ་བར་ཡོངས་སུ་བསྔོས་སོ། །</s>
  </p>
  <p id="2611">
    <s id="2611:1">དགེ་བའི་རྩ་བ་དེས་ངས་སྙོམས་པར་འཇུག་པ་ཤེས་པ་འགོག་པ་ཤེས་པ་མངོན་དུ་བྱས་སོ། །</s>
  </p>
  <p id="2612">
    <s id="2612:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སྙོམས་པར་འཇུག་པར་ཤེས་པ་འགོག་པ་ཤེས་པ་མངོན་དུ་བྱ་བར་འདོད་པས་དེ་བཞིན་གཤེགས་པ་ལ་མཆོད་པ་བྱ་བར་སྤྲོ་བར་བྱ། </s>
  </p>
  <p id="2613">
    <s id="2613:1">དགེ་སློང་གི་དགེ་འདུན་ལ་ཡང་རིམ་གྲོ་ཡོངས་སུ་སྤྱད་པའི་ཕྱིར་སེམས་སྦྱང་བར་བྱའོ། །</s>
  </p>
  <p id="2614">
    <s id="2614:1">མཽད་གལ་གྱི་བུ་ངས་སྙོམས་པར་འཇུག་པ་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="2615">
    <s id="2615:1">བདག་སྙོམས་པར་འཇུག་པ་ཤེས་པ་འགོག་པར་འགྱུར་བའི་ལམ་ཤེས་པ་ཐོབ་ནས་སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས། </s>
  </p>
  <p id="2616">
    <s id="2616:1">དགེ་བའི་རྩ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="2617">
    <s id="2617:1">མཽད་གལ་གྱི་བུ་སྔོན་བྱུང་བ་འདས་པའི་དུས་ནས་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="2618">
    <s id="2618:1">རྒྱལ་པོ་ཀུན་ནས་མཛེས་པ་ཞེས་བྱ་བ་ཆོས་ཀྱི་རྒྱལ་པོ་ཆོས་དང་ལྡན་པ་ནས་རྒྱ་ཆེར་སྦྱར་ཏེ། </s>
  </p>
  <p id="2619">
    <s id="2619:1">ཤིན་ཏུ་གནས་པའི་བར་ཞིག་བྱུང་ངོ་། །</s>
  </p>
  <p id="2620">
    <s id="2620:1">དེ་འདས་པའི་དུས་ན་དེ་བཞིན་གཤེགས་པ་དཔག་ཏུ་མེད་པ་རྣམས་ལ་དགེ་བའི་རྩ་བ་བསྐྱེད་པ། བླ་ན་</s>
  </p>
  <p id="2621">
    <s id="2621:1">མེད་པ་ཡང་དག་པར་རྫོགས་པའི་སངས་རྒྱས་ཀྱི་ཐེག་པ་ལ་ཡང་དག་པར་རབ་ཏུ་གནས་པ་དེ་འབའ་ཞིག་ཁོ་ནས་གླིང་བཞི་པའི་འཇིག་<ref folio="F.195.a"/>རྟེན་གྱི་ཁམས་ཀྱི་བར་ལ་དབང་ཕྱུག་གིས་དབང་བྱེད་པ་དང་ལྡན་པ་སྐྱོན་ཐམས་ཅད་དང་བྲལ་ཞིང་ཡོན་ཏན་ཐམས་ཅད་དང་ལྡན་ནོ། །</s>
  </p>
  <p id="2622">
    <s id="2622:1">དེ་ནས་རྒྱལ་པོ་ཀུན་ནས་མཛེས་པ་དེ་འདི་སྙམ་དུ་སེམས་ཏེ། </s>
  </p>
  <p id="2623">
    <s id="2623:1">སྔོན་གྱི་འཁོར་ལོས་སྒྱུར་བ་རྣམས་ཀྱི་སྒྲུབ་པ་ཅི་འདྲ་བ་ཞིག་ཏུ་གྱུར། </s>
  </p>
  <p id="2624">
    <s id="2624:1">བདག་སྒྲུབ་པ་གང་གིས་རྒྱལ་སྲིད་བྱ། </s>
  </p>
  <p id="2625">
    <s id="2625:1">བདག་འཁོར་ལོས་སྒྱུར་བའི་སྒྲུབ་པའི་ཆོས་སྤྱོད་པས་མི་འདའ་བར་བྱ། </s>
  </p>
  <p id="2626">
    <s id="2626:1">བདག་ཆོས་སྤྱད་པས་སྡིག་པའི་འགྲོ་བར་འགྱུར་བ་ནས་བདག་དབང་ཕྱུག་དང་ལྡན་པ་ལས་ངན་སོང་གི་སར་འཇུག་པའི་བར་དུ་མི་འགྲོ་བ་དག་རྒྱལ་པོའི་མིང་དོན་མེད་པར་མི་འགྱུར་བར་བྱ་སྙམ་ནས</s>
  </p>
  <p id="2627">
    <s id="2627:1">སྐྱོན་དེ་དག་ཡང་དག་པར་མཐོང་སྟེ། </s>
  </p>
  <p id="2628">
    <s id="2628:1">བློན་པོ་རྣམས་ལ་སྨྲས་པ། </s>
    <s id="2628:2">འདི་ལྟར་གྲོང་གི་གཙོ་བོ་ཁྱེད་ཅག་ངའི་བྲན་ཡིན་ཏེ། </s>
  </p>
  <p id="2629">
    <s id="2629:1">རྒྱལ་སྲིད་སོ་སོར་སྲུང་བ་ཆོས་ཀྱི་རྒྱུད་སྟོན་པ་ཁྱེད་ལ་སྔོན་གྱི་རྒྱལ་པོས་བསྒྲུབས་པ་གང་གིས་རྒྱལ་སྲིད་རྗེས་སུ་བསྟན་པ་དང་། ཡོངས་སུ་སྦྱངས་པ་དང་སོ་སོར་བསྲུངས་པ་ང་འདྲི་ཡིས་ཇི་ལྟར་བདག་རྒྱལ་པོའི་སྒྲུབ་པ་རྒྱལ་སྲིད་མི་ཟད་པ་དང་། མི་ཉམས་པ་དང་། མི་འདའ་བ་དང་། རྗེས་སུ་སྟོན་པ་དེ་ཁྱོད་ཀྱིས་བདག་ལ་སྟོན་ཅིག་དེ་དག་གིས་འདི་སྐད་སྨྲས་སོ། །</s>
  </p>
  <p id="2630">
    <s id="2630:1">ལྷ་བདག་ཅག་གིས་དེའི་དོན་མ་འཚལ་ཏོ། །</s>
  </p>
  <p id="2631">
    <s id="2631:1">ལྷའི་ཉེན་ཀོར་ན་དྲང་སྲོང་མངོན་པར་ཤེས་པ་ཁྱིམ་གྱི་གནས་ནས་མངོན་པར་བྱུང་བ། ཆོས་ལ་མཁས་པ། བསྟན་བཅོས་ལ་མཁས་པ་རབ་ཏུ་དགའ་བའི་མིག་ཅན་ཞིག་མཆིས་ཏེ། </s>
  </p>
  <p id="2632">
    <s id="2632:1">དེ་བསྒྲུབས་པ་གང་གིས་སྔོན་གྱི་རྒྱལ་པོའི་རྒྱལ་སྲིད་རྗེས་སུ་བསྟན་པ་དང་། ཡོངས་སུ་སྦྱངས་པ་དང་སོ་སོར་བསྲུངས་པ་འཚལ་ཏེ། </s>
  </p>
  <p id="2633">
    <s id="2633:1">ལྷ་དེ་དག་བསྡུར་གསོལ་བསྡུས་ནས་འཁོར་ལོས་སྒྱུར་བའི་སྒྲུབ་པ་སྔོན་གྱི་རབས་ཡོངས་སུ་སྨྲར་གསོལ། </s>
  </p>
  <p id="2634">
    <s id="2634:1">འོན་ཏང་འཁོར་ལོས་སྒྱུར་བའི་རྒྱུད་སྔོན་གྱི་རབས་འབྱུང་བར་འགྱུར་ལགས་སོ། །</s>
    <s id="2634:2">དེ་ནས་རྒྱལ་པོ་ཀུན་ནས་མཛེས་པ་བློན་པོ་དེ་དག་གི་ལྟར་མཉན་ནས་</s>
  </p>
  <p id="2635">
    <s id="2635:1">གང་འདི་དང་ཉེ་བ་ན་སྔོན་གྱི་མི་ཡུལ་གྱི་ཁྱིམ་གྱི་གནས་ནས་</s>
  </p>
  <p id="2636">
    <s id="2636:1">མངོན་པར་བྱུང་བ་དེ་དག་བཀུར་སྟི་ཆེན་པོས་རྒྱལ་པོའི་ཕོ་བྲང་རྒྱ་མཚོ་ཅན་དུ་སྡུད་པར་བྱེད་དོ། །</s>
  </p>
  <p id="2637">
    <s id="2637:1">རྒྱལ་པོའི་ཕོ་བྲང་རྒྱ་མཚོ་ཅན་དེ་ཡང་འབྱོར་པ་དང་། རྒྱས་པ་དང་། དགེ་བ་དང་། ལོ་ལེགས་པ་དང་། སྐྱེ་བོ་དང་། མི་མང་པོས་གང་ཞིང་། དེར་དེའི་སྐྱེ་བོ་དག་ཀུན་ཏུ་འདུས་པར་གྱུར་ཏོ། །</s>
  </p>
  <p id="2638">
    <s id="2638:1">དེའི་ཚེ་རྒྱལ་པོ་ཀུན་<ref folio="F.195.b"/>ནས་མཛེས་པ་དེའི་དྲུང་དུ་དྲང་སྲོང་ཁྲི་ཕྲག་བརྒྱད་ཅུ་ཕལ་ཆེར་ལྔ་མངོན་པར་ཤེས་ཤིང་དགེ་བའི་རྩ་བ་ཡུན་རིང་དུ་སྤྱད་པ། སྐྱེ་དགུ་ལ་ཕན་པར་འདོད་པ་དག་ཅིག་བྱུང་ངོ་། །</s>
  </p>
  <p id="2639">
    <s id="2639:1">རྒྱལ་པོ་ཀུན་ནས་མཛེས་པ་དེ་སྲོག་ཆགས་ཁྲི་རྣམས་དང་ལྷན་ཅིག་དཔུང་གི་ཚོགས་དང་། གྲོང་རྡལ་གྱི་ཡུལ་མི་དང་ལྷན་ཅིག་ཏུ་གུས་པ་ཆེན་པོས་དེ་དག་དཔག་ཚད་དུ་བསུའོ། །</s>
    <s id="2639:2">གང་རྒྱལ་པོ་དེའི་ཡོངས་སུ་སྤྱོད་པའི་བཙུན་མོ་དང་། འཁོར་གྱི་སླས་བུད་མེད་ཁྲི་ཕྲག་བརྒྱད་ཅུ་པོ་དེ་དག་དང་ལྷན་ཅིག་ཏུ་དྲང་སྲོང་དེ་དག་ལ་སྟོན་པའི་འདུ་ཤེས་བསྐྱེད་ནས</s>
  </p>
  <p id="2640">
    <s id="2640:1">དྲང་སྲོང་དེ་དག་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="2641">
    <s id="2641:1">དྲང་སྲོང་དེ་དག་གི་རྐང་པ་ལ་མགོ་བོས་ཕྱག་འཚལ་ཏེ། </s>
  </p>
  <p id="2642">
    <s id="2642:1">དྲང་སྲོང་དེ་དག་དང་ཡང་དག་པར་སྨྲ་བ་ལ་ཞུགས་སོ། །</s>
  </p>
  <p id="2643">
    <s id="2643:1">དེའི་ཚེ་འཁོར་ལོས་སྒྱུར་བའི་བསྒྲུབ་པའི་དོན་དུ་སྔོན་གྱི་རབས་འདོན་པའི་མི་སྲོག་ཆགས་སྟོང་ཕྲག་བརྒྱད་ཅུ་ཙམ་འདུས་སོ། །</s>
  </p>
  <p id="2644">
    <s id="2644:1">དེ་དག་ཐམས་ཅད་ལ་རྒྱལ་པོ་ཀུན་ནས་མཛེས་པ་དེ་ཞེས་ཆེན་པོར་བྱེད་དོ། །</s>
  </p>
  <p id="2645">
    <s id="2645:1">དྲང་སྲོང་དེ་དག་དང་སྔོན་གྱི་རབས་འདོན་པའི་མི་དེ་དག་འཁོར་ལོས་སྒྱུར་བ་དེའི་སྒྲུབ་པའི་སྔོན་གྱི་རབས་ཀྱི་ངོ་བོ་དེ་དག་སྨྲ་བར་བྱེད་དེ། </s>
  </p>
  <p id="2646">
    <s id="2646:1">འཁོར་ལོས་སྒྱུར་བའི་སྒྲུབ་པའི་སྔོན་གྱི་རབས་གང་གིས་རྒྱལ་སྲིད་བྱས་པ་དང་། རྗེས་སུ་བསྐྱངས་པ་དང་། རྗེས་སུ་བསྟན་པ་སྨྲས་སོ། །</s>
  </p>
  <p id="2647">
    <s id="2647:1">དེ་དྲང་སྲོང་དེ་དག་དང་སྔོན་གྱི་རབས་འདོན་པ་དེ་དག་གི་ལྟར་མཉན་ནས་འཁོར་ལོས་སྒྱུར་བའི་སྒྲུབ་པ་འཕགས་པས་རྒྱལ་སྲིད་བྱེད་དོ། །</s>
  </p>
  <p id="2648">
    <s id="2648:1">སེམས་ཅན་ཐམས་ཅད་ལ་ཡང་བྱམས་པའི་སེམས་ཉེ་བར་བཞག་སྟེ། </s>
  </p>
  <p id="2649">
    <s id="2649:1">དེས་དེ་དག་རྒྱལ་སྲིད་ཀྱི་ཆོས་ཀྱི་རྗེས་སུ་བསྟན་ཅིང་ཚངས་པའི་གནས་བཞི་བསྐྱེད་དོ། །</s>
  </p>
  <p id="2650">
    <s id="2650:1">སྐྱེ་བོ་ཐམས་ཅད་ལ་ཡང་ཚངས་པའི་གནས་བཞི་བསྐྱེད་དུ་བཙུད་དེ་དེ་དག་ཐམས་ཅད་ཀྱང་ཚངས་པའི་འཇིག་རྟེན་དུ་སྐྱེས་ཏེ། </s>
  </p>
  <p id="2651">
    <s id="2651:1">དེ་ན་སྙོམས་པར་འཇུག་པ་ཤེས་པ་འགོག་པར་འགྱུར་བའི་ལམ་ཤིན་ཏུ་བསྒོམས་ཏེ། </s>
  </p>
  <p id="2652">
    <s id="2652:1">ཚངས་པའི་འཇིག་རྟེན་དེ་ནས་ཤི་ནས། </s>
  </p>
  <p id="2653">
    <s id="2653:1">ཀུན་ནས་མཛེས་པ་དེ་དང་། ཐམས་ཅད་དང་ལྡན་པའི་སྐྱེ་བོ་དག་དགེ་བའི་རྩ་བ་དེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="2654">
    <s id="2654:1">སེམས་ཅན་དཔག་ཏུ་མེད་པ་རྣམས་ཀྱི་དོན་བྱས་ནས་ཡོངས་སུ་མྱ་ངན་ལས་འདས་ཏེ། </s>
  </p>
  <p id="2655">
    <s id="2655:1">བྱང་ཆུབ་སེམས་དཔའ་ཀུན་ནས་མཛེས་པ་དེ་ནི་མ་གཏོགས་སོ། །</s>
  </p>
  <p id="2656">
    <s id="2656:1">མཽད་གལ་<ref folio="F.196.a"/>གྱི་བུ་དེ་ཇི་སྙམ་དུ་སེམས། རྒྱལ་པོ་ཀུན་ནས་མཛེས་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="2657">
    <s id="2657:1">ང་དེའི་ཚེ་དེའི་དུས་ན། </s>
  </p>
  <p id="2658">
    <s id="2658:1">རྒྱལ་པོ་ཀུན་ནས་མཛེས་པ་ཞེས་བྱ་བར་གྱུར་ཏོ། །</s>
  </p>
  <p id="2659">
    <s id="2659:1">དེའི་ཚེ་ཡང་ངས་ཆོས་ཀྱི་རྒྱལ་སྲིད་བྱས་ཤིང་ཚངས་པའི་འཇིག་རྟེན་བསྐྱེད། </s>
  </p>
  <p id="2660">
    <s id="2660:1">ད་ལྟར་ཡང་ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་སྙོམས་པར་འཇུག་པ་འགོག་པར་འགྱུར་བའི་ལམ་རབ་ཏུ་བསྟན་ཏེ། </s>
  </p>
  <p id="2661">
    <s id="2661:1">སྐྱེ་བོའི་ཚོགས་མང་པོ་དག་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་བཟླས་སོ། །</s>
  </p>
  <p id="2662">
    <s id="2662:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་བླ་ན་</s>
  </p>
  <p id="2663">
    <s id="2663:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པ་དང་། སེམས་ཅན་རྣམས་ལ་སྟོན་པར་འདོད་པས་ཡོངས་སུ་འདྲི་བའི་རང་བཞིན་ཅན་དུ་བྱའོ། །</s>
  </p>
  <p id="2664">
    <s id="2664:1">མཽད་གལ་གྱི་བུ་ངས་ཀུན་ནས་ཉོན་མོངས་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="2665">
    <s id="2665:1">བདག་ཀུན་ནས་ཉོན་མོངས་པ་ཤེས་པ་མངོན་པར་རྫོགས་པར་ཤེས་ནས་</s>
  </p>
  <p id="2666">
    <s id="2666:1">སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས་</s>
  </p>
  <p id="2667">
    <s id="2667:1">དགེ་བའི་རྩ་བ་རྣམ་པ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="2668">
    <s id="2668:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེ་བཞིན་དུ་སྦྱར་ཏེ། </s>
  </p>
  <p id="2669">
    <s id="2669:1">དེའི་ཕ་རོལ་གྱི་ཡང་ཆེས་ཕ་རོལ་ན་དྲང་སྲོང་དབང་པོ་བསྡམས་པ་ཞེས་བྱ་བ་</s>
    <s id="2669:2">འདོད་ཆགས་དང་མ་བྲལ་བ། སོ་སོར་བརྟགས་པ་དེས་དབང་པོ་འཛིན་པ་ཞིག་བྱུང་སྟེ། </s>
  </p>
  <p id="2670">
    <s id="2670:1">བསྒོམས་པའི་སྟོབས་ཀྱིས་ནི་མ་ཡིན་ནོ། །</s>
  </p>
  <p id="2671">
    <s id="2671:1">དེ་བདག་གི་དབང་པོ་ཡུལ་རྣམས་ལ་ཀུན་ནས་ཉོན་མི་མོངས་པར་བྱ་བའི་ཕྱིར་དགོན་པ་ནས་དགོན་པ་ཉིད་དུ་ཚལ་ནས་ཚལ་ཏུ་ནགས་ནས་ནགས་སུ་འགྲོའོ། །</s>
  </p>
  <p id="2672">
    <s id="2672:1">དེ་ཡུན་རིང་ཞིག་འདས་ནས་རེ་ཤིག་ཅིག་ན་བུད་མེད་ཅིག་མཐོང་བར་གྱུར་ཏོ། །</s>
  </p>
  <p id="2673">
    <s id="2673:1">དེའི་དབང་པོ་དེ་དག་སྡོམ་པས་གནས་ཤིང་མ་བསྒོམས་པས་བུད་མེད་དེ་མཐོང་མ་ཐག་ཏུ་འདོད་པའི་འདོད་ཆགས་ཀྱིས་ཀུན་ནས་ཉོན་མོངས་པར་གྱུར་ཏོ། །</s>
  </p>
  <p id="2674">
    <s id="2674:1">དེའི་འདོད་པའི་འདོད་ཆགས་སྐྱེས་པ་དེའི་ཚེ་དྲན་པ་རྙེད་དེ་དེ་འདི་སྙམ་དུ་སེམས་སོ། །</s>
  </p>
  <p id="2675">
    <s id="2675:1">སོ་སོར་རྟོག་པ་འདིས་བདག་གི་དབང་པོ་བཟུང་གི །ཤེས་པས་སོ་སོར་བརྟགས་པས་ནི་མ་ཡིན་ནོ་སྙམ་མོ། །</s>
  </p>
  <p id="2676">
    <s id="2676:1">དེ་འདི་སྙམ་དུ་སེམས་ཏེ་<ref folio="F.196.b"/></s>
    <s id="2676:2">ཤེས་པ་གང་གིས་དབང་པོ་སོ་སོར་བསྲུངས་ཏེ། </s>
  </p>
  <p id="2677">
    <s id="2677:1">ཀུན་ནས་ཉོན་མོངས་པར་མི་འགྱུར་བའི་འཕགས་པའི་ཡེ་ཤེས་བཙལ་བར་བྱའོ་སྙམ་མོ། །</s>
  </p>
  <p id="2678">
    <s id="2678:1">དེ་དེའི་ཚེ་དེ་ལྟར་སོ་སོར་རྟོག་པ་ན་བར་དེར་བདག་ཉིད་ཀྱི་ཤེས་པ་སྐྱེས་ཏེ། </s>
  </p>
  <p id="2679">
    <s id="2679:1">འདི་ལྟར་སྐྱེས་པའི་ཆོས་ཀུན་ནས་ཉོན་མོངས་པ་ཤེས་པར་བྱ་བ་དེ་དག་གང་ཡིན། </s>
  </p>
  <p id="2680">
    <s id="2680:1">གང་ལ་བུད་མེད་ཀྱི་ཆོས་ཀུན་ནས་ཉོན་མོངས་པ་ཤེས་པར་བྱ་བ་དེ་དག་གང་ཡིན། </s>
  </p>
  <p id="2681">
    <s id="2681:1">དེ་དེ་ལྟར་སོ་སོར་རྟོག་པ་ན་ཀུན་ནས་ཉོན་མོངས་པའི་ཆོས་དེ་མི་དམིགས་ཤིང་། གང་ལ་ཀུན་ནས་ཉོན་མོངས་པའི་ཆོས་དེ་ཡང་མི་དམིགས་སོ། །</s>
  </p>
  <p id="2682">
    <s id="2682:1">དེ་དེའི་ཚེ་འདོད་པ་རྣམས་ལ་འདོད་ཆགས་དང་བྲལ་བ་རྗེས་སུ་ཐོབ་བོ། །</s>
    <s id="2682:2">དེས་ཀུན་ནས་ཉོན་མོངས་པ་ཤེས་པ་འདི་ལ་ཀུན་ནས་ཉོན་མོངས་པའི་ཆོས་གང་ཡང་མེད་ཅིང་། འདིར་གང་ལ་ཡང་ཀུན་ནས་ཉོན་མོངས་པའི་ཆོས་གང་ཡང་མེད་པར་འཕགས་པའི་ཡེ་ཤེས་འདིས་ཐེ་ཙོམ་མེད་པ་རྗེས་སུ་ཐོབ་བོ། །</s>
    <s id="2682:3">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2682:4">དེའི་ཚེ་དེའི་དུས་ན་དྲང་སྲོང་དབང་པོ་བསྡམས་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="2683">
    <s id="2683:1">དེ་ཅིའི་ཕྱིར་ཞེ་ན། </s>
    <s id="2683:2">ང་དེའི་ཚེ་དེའི་དུས་ན་དྲང་སྲོང་དབང་པོ་བསྡམས་པ་ཞེས་བྱ་བར་གྱུར་ཏོ། །</s>
  </p>
  <p id="2684">
    <s id="2684:1">ཀུན་ནས་ཉོན་མོངས་པ་ཡོངས་སུ་ཤེས་པ་དེས། </s>
  </p>
  <p id="2685">
    <s id="2685:1">ང་ད་ལྟར་བྱུང་བའི་ཉོན་མོངས་པ་དམིགས་པ་རྣམས་ལ་ཀུན་ནས་ཉོན་མོངས་པ་མེད་དོ། །</s>
  </p>
  <p id="2686">
    <s id="2686:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་འཕགས་པའི་ཡེ་ཤེས་ཀྱིས་ཀུན་ནས་ཉོན་མོངས་པ་ཡོངས་སུ་ཤེས་པར་བྱའོ། །</s>
  </p>
  <p id="2687">
    <s id="2687:1">མཽད་གལ་གྱི་བུ་ངས་ཀུན་ནས་ཉོན་མོངས་པ་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་བླ་ན་</s>
  </p>
  <p id="2688">
    <s id="2688:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་སེམས་ཅན་རྣམས་ལ་ཀུན་ནས་ཉོན་མོངས་པ་ཤེས་པ་ཀུན་འབྱུང་བ་ཤེས་པ་ཇི་ལྟར་ཡང་དག་པར་རབ་ཏུ་བསྟན་པར་བྱ། </s>
  </p>
  <p id="2689">
    <s id="2689:1">སེམས་ཅན་རྣམས་གང་གིས་ཀུན་ནས་ཉོན་མོངས་པ་ཤེས་པ་ཀུན་འབྱུང་བ་ཤེས་པ་ཐོབ་པར་འགྱུར་སྙམ་ནས། </s>
  </p>
  <p id="2690">
    <s id="2690:1">དགེ་བའི་རྩ་བ་རྒྱ་ཆེ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="2691">
    <s id="2691:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེ་བཞིན་དུ་སྦྱར་ཏེ། </s>
  </p>
  <p id="2692">
    <s id="2692:1">དེའི་ཕ་རོལ་གྱི་ཡང་ཆེས་ཕ་རོལ་ན་དེ་བཞིན་གཤེགས་པ་མི་ཤེས་<ref folio="F.197.a"/>པ་སྟོན་པ་ཞེས་བྱ་བ་ནས། </s>
  </p>
  <p id="2693">
    <s id="2693:1">རྒྱ་ཆེར་སྦྱར་ཏེ་སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="2694">
    <s id="2694:1">དེ་འཁོར་བརྒྱ་ཕྲག་སྟོང་དུ་མ་དག་གིས་ཡོངས་སུ་བསྐོར་ཅིང་མདུན་དུ་བདར་བ་དེར་འདི་ལྟ་སྟེ། </s>
  </p>
  <p id="2695">
    <s id="2695:1">ཀུན་ནས་ཉོན་མོངས་པ་ཤེས་པ་ཀུན་འབྱུང་བ་ཤེས་པ་ལས་བརྩམས་ནས་ཆོས་སྟོན་ཏོ། །</s>
  </p>
  <p id="2696">
    <s id="2696:1">དེའི་ཚེ་བྱང་ཆུབ་སེམས་དཔའ་ཟླ་བ་བས་ལྷག་པའི་འོད་ཅེས་བྱ་བ་སྙིང་རྗེ་ཅན་སེམས་ཅན་འདྲེན་པ་མེད་པ་རྣམས་ཀྱི་འདྲེན་པར་འགྱུར་བར་འདོད་པ་སྟོན་པ་དང་བྲལ་བ་རྣམས་ཀྱི་སྟོན་པར་འགྱུར་བར་འདོད་པ། མུན་པ་རྣམས་ལ་སྣང་བར་བྱེད་པར་འདོད་པ་མིག་ཕྱུང་བ་རྣམས་ལ་མིག་སྐྱེད་པར་འདོད་པ། ལམ་རབ་ཏུ་ཉམས་པ་རྣམས་ལ་ལམ་ཡང་དག་པར་སྟོན་པར་འདོད་པ། འཁོར་བར་རབ་ཏུ་ཞུགས་པ་རྣམས་ལ་འཁོར་བ་ལས་འདའ་བར་འདོད་པ། </s>
    <s id="2696:2">སྙིང་རྗེ་ཆེན་པོ་ཐོབ་པས་ལུས་ཡོངས་སུ་གཏོང་བ་ལ་ལུས་དང་སྲོག་ལ་མི་ལྟ་བ་ཞིག་འཁོར་དེ་ཉིད་དུ་འདུས་ཏེ་</s>
  </p>
  <p id="2697">
    <s id="2697:1"> འདུག་པར་གྱུར་ཏོ། །</s>
  </p>
  <p id="2698">
    <s id="2698:1">སེམས་ཅན་དག་གི་དོན་གྱི་ཕྱིར་སྟན་ལས་ལངས་ནས་བླ་གོས་ཕྲག་པ་གཅིག་ཏུ་གཟར་ཏེ། </s>
  </p>
  <p id="2699">
    <s id="2699:1">པུས་མོ་གཡས་པའི་ལྷ་ང་ས་ལ་བཙུགས་ནས། </s>
  </p>
  <p id="2700">
    <s id="2700:1">བཅོམ་ལྡན་འདས་དེ་བཞིན་གཤེགས་པ་མི་ཤེས་པ་སྟོན་པ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="2700:2">སེམས་ཅན་སྙིང་པོ་དཔལ་ཆེ་གཟི་ཆེ་འོད་ཆ་ལྡན། །</s>
  </p>
  <p id="2701">
    <s id="2701:1">སེམས་ཅན་རྣམས་ལ་ཐུགས་བརྩེ་མགོན་པོ་ཐུགས་རྗེ་ཅན། །</s>
    <s id="2701:2">མཁས་པ་འཇིགས་མེད་སངས་རྒྱས་ཡེ་ཤེས་ཁྱོད་ལ་ཞུ། །</s>
  </p>
  <p id="2702">
    <s id="2702:1">སངས་རྒྱས་བྱང་ཆུབ་ཚོལ་བར་སྤྱད་མཆོག་སྤྱོད་པའི་ཚེ། །རྣ</s>
    <s id="2702:2">མ་འདྲེན་བྱང་ཆུབ་སེམས་དཔས་ལས་དགེ་ཅི་བགྱི་ན། །</s>
  </p>
  <p id="2703">
    <s id="2703:1">མཁས་པ་ཉོན་མོངས་ཀུན་འབྱུང་ཤེས་མཆོག་ཇི་ལྟར་འཐོབ། །</s>
  </p>
  <p id="2704">
    <s id="2704:1">མགོན་པོ་ཀུན་འབྱུང་མཁྱེན་པ་ཇི་ལྟར་བདག་ཐོས་འཚལ། །</s>
  </p>
  <p id="2705">
    <s id="2705:1">ལེགས་ཞུས་དེ་ནི་ཐུགས་རྗེ་བསྐྱེད་དེ་བདག་ལ་གསུངས། །</s>
  </p>
  <p id="2706">
    <s id="2706:1">སྟོན་པ་འཇིག་རྟེན་ཀུན་མཁྱེན་ཐོབ་པ་ཐུགས་རྗེ་ཅན། </s>
    <s id="2706:2">དེ་ཡིས་རྟོག་ལམ་བཅད་དེ་དེ་ཉིད་མཁྱེན་པས་བསྟན། །</s>
  </p>
  <p id="2707">
    <s id="2707:1">ཀུན་ནས་ཉོན་མོངས་ཤེས་ལ་སོ་སོར་བགེད་པར་ལྡན། །</s>
  </p>
  <p id="2708">
    <s id="2708:1">ནད་པ་ལ་ནི་ཟས་སྐོམ་གོས་ཀྱིས་བགེད་བྱས་པ། །</s>
    <s id="2708:2">དགེ་བའི་ལས་དེས་བྱས་པ་བྱང་ཆུབ་ཡོངས་སུ་བསྔོ། །</s>
  </p>
  <p id="2709">
    <s id="2709:1">བློ་ལྡན་ཤེས་པ་དེས་ནི་ཉོན་མོངས་རྒྱུ་ཤེས་སོ། །</s>
  </p>
  <p id="2710">
    <s id="2710:1">མཽད་གལ་གྱི་བུ་དེ་ཇི་<ref folio="F.197.b"/>སྙམ་དུ་སེམས། དེའི་ཚེ་དེའི་དུས་ན། </s>
  </p>
  <p id="2711">
    <s id="2711:1">བྱང་ཆུབ་སེམས་དཔའ་ཟླ་བ་ལས་ལྷག་པའི་འོད་དུ་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="2712">
    <s id="2712:1">དེ་ལྟར་མི་བལྟ་སྟེ། </s>
  </p>
  <p id="2713">
    <s id="2713:1">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་ཟླ་བ་ལས་ལྷག་པའི་འོད་ཅེས་བྱ་བར་གྱུར་ཏོ། །</s>
  </p>
  <p id="2714">
    <s id="2714:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་དགེ་བའི་རྩ་བ་མངོན་པར་འདུས་བྱས་ཏེ། </s>
  </p>
  <p id="2715">
    <s id="2715:1">བྱང་ཆུབ་སེམས་དཔའ་རྣམས་ལ་སོ་སོར་བགེད་པ་བྱས་ནས་དབྱེ་བ་མེད་པར་བྱང་ཆུབ་ཏུ་ཡོངས་སུ་བསྔོ་བར་བྱའོ། །</s>
  </p>
  <p id="2716">
    <s id="2716:1">མཽད་གལ་གྱི་བུ་ངས་ཀུན་ནས་ཉོན་མོངས་པ་ཤེས་པ་འགོག་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་བླ་ན་</s>
  </p>
  <p id="2717">
    <s id="2717:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="2718">
    <s id="2718:1">སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས་དགེ་བའི་རྩ་བ་རྣམ་པ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="2719">
    <s id="2719:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="2720">
    <s id="2720:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="2721">
    <s id="2721:1">རྒྱལ་པོ་བློ་གྲོས་དག་པ་ཞེས་བྱ་བ་ཞིག་བྱུང་ངོ་། །</s>
  </p>
  <p id="2722">
    <s id="2722:1">དེའི་བློན་པོ་རྟོག་པ་ཞི་བ་ཞེས་བྱ་བ་མཇལ་དུ་མ་དང་ཐབ་མོ་ལ་དབང་བ་ཞིག་བྱུང་ངོ་། །</s>
  </p>
  <p id="2723">
    <s id="2723:1">དེ་བྱ་བ་ཐམས་ཅད་ཀྱི་འཇིག་པ་རྟོག་སྟེ། </s>
  </p>
  <p id="2724">
    <s id="2724:1">དེ་ཡང་ཚིག་བརྗོད་པ་ཙམ་གྱིས་ཕ་རོལ་གྱི་བྱ་བ་འཇིག་པར་བྱེད། </s>
  </p>
  <p id="2725">
    <s id="2725:1">གང་སེམས་བསྐྱེད་པ་དེ་ཚིག་བརྗོད་ཅིང་ཚིག་སྨྲས་པས། དེའི་བྱ་བ་ངེས་པར་བྱེད་དེ་འདི་ལྟ་སྟེ་དཔེར་ན་མི་དག་གང་བསམས་པ་དེ་སྨྲའོ། །</s>
  </p>
  <p id="2726">
    <s id="2726:1">སྐྱེས་བུ་མཁས་པ་དག་འདི་ནས་དེ་ཉིད་ལུང་སྟོན་ཅིང་འཆད་དོ། །</s>
  </p>
  <p id="2727">
    <s id="2727:1">དེ་བཞིན་དུ་རྒྱལ་པོའི་བློན་པོ་རྟོག་པ་ཞི་བ་དེ་ཚིག་ཐམས་ཅད་འགོག་པར་རྟོག་གོ། །</s>
  </p>
  <p id="2728">
    <s id="2728:1">དེ་ནས་རྒྱལ་པོ་བློ་གྲོས་དག་པ་དེའི་བྱ་བ་གང་བྱུང་བ་དེ་དག་ཐམས་ཅད་བློན་པོ་རྟོག་པ་ཞི་བ་ལ་འཆོལ་ལོ། །</s>
  </p>
  <p id="2729">
    <s id="2729:1">དེ་དེ་དག་བྱེད་དེ་བྱ་བ་གཞན་དུ་འགྱུར་བ་ནི་མེད་དོ། །</s>
  </p>
  <p id="2730">
    <s id="2730:1">དེ་ལྟར་རྒྱལ་པོ་དེའི་བློན་པོ་རྒྱལ་པོ་བློ་གྲོས་རྣམ་དག་དེའི་ཤིན་ཏུ་ངེས་པའི་ཕྱིར་གནོད་པ་མེད་པ་ཞིག་བྱུང་བར་གྱུར་ཏོ། །</s>
  </p>
  <p id="2731">
    <s id="2731:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2731:2">དེའི་ཚེ་དེའི་དུས་ན་རྒྱལ་པོའི་བློན་པོ་རྟོག་པ་ཞི་བ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="2732">
    <s id="2732:1">དེ་ལྟར་མི་བལྟ་སྟེ། </s>
  </p>
  <p id="2733">
    <s id="2733:1">དེ་ཅིའི་ཕྱིར་ཞེ་ན། </s>
    <s id="2733:2">ང་དེའི་ཚེ་དེའི་དུས་ན་རྒྱལ་པོའི་བློན་པོ་རྟོག་པ་ཞི་བ་ཞེས་བྱ་བར་གྱུར་ཏོ། །</s>
  </p>
  <p id="2734">
    <s id="2734:1">ངས་རྒྱལ་སྲིད་འཇིག་པ་དེ་བྱ་བ་<ref folio="F.198.a"/>ཡོངས་སུ་བརྟགས་པས་ཤིན་ཏུ་འཕེལ་བར་བྱས་ཤིང་ཡོངས་སུ་བསྐྱངས་སོ། །</s>
  </p>
  <p id="2735">
    <s id="2735:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་སྲིད་པ་འཇིག་པའི་མཐའ་ལས་ཀུན་འབྱུང་བ་ཐམས་ཅད་ཀྱི་ཆོས་གང་ཡིན་པ་དེ་ཐམས་ཅད་ནི་འགོག་པའི་ཆོས་ཅན་ནོ་ཞེས་ཡོངས་སུ་བརྟག་པར་བྱའོ། །</s>
  </p>
  <p id="2736">
    <s id="2736:1">མཽད་གལ་གྱི་བུ་ངས་ཀུན་ནས་ཉོན་མོངས་པ་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་བླ་ན་</s>
  </p>
  <p id="2737">
    <s id="2737:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཀུན་ནས་ཉོན་མོངས་པ་ཤེས་པ་འགོག་པར་འགྱུར་བའི་ལམ་ཤེས་པ་སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས</s>
  </p>
  <p id="2738">
    <s id="2738:1">དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་སོ། །</s>
  </p>
  <p id="2739">
    <s id="2739:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="2740">
    <s id="2740:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="2741">
    <s id="2741:1">དེ་བཞིན་གཤེགས་པ་བློ་གྲོས་དཀར་བ་ཞེས་བྱ་བ་ནས། </s>
  </p>
  <p id="2742">
    <s id="2742:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="2743">
    <s id="2743:1">དེ་བཞིན་གཤེགས་པ་བློ་གྲོས་དཀར་བ་དེའི་སྐུ་ཚེའི་ཚད་ལོ་བྱེ་བ་ཕྲག་དགུ་བཅུར་གྱུར་ཏོ། །</s>
  </p>
  <p id="2744">
    <s id="2744:1">དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བློ་གྲོས་དཀར་བ་དེའི་ཉན་ཐོས་འདུས་པ་དང་པོ་ནི་ཁྲི་ཕྲག་བརྒྱད་ཅུ་བྱུང་ངོ་། །</s>
  </p>
  <p id="2745">
    <s id="2745:1">ཉན་ཐོས་འདུས་པ་གཉིས་པ་ནི་དགྲ་བཅོམ་པ་ཁྲི་བྱུང་ངོ་། །</s>
  </p>
  <p id="2746">
    <s id="2746:1">ཉན་ཐོས་འདུས་པ་གསུམ་པ་ནི་ཉན་ཐོས་འབུམ་ཕྲག་དྲུག་ཅུ་རྩ་བརྒྱད་བྱུང་ངོ་། །</s>
  </p>
  <p id="2747">
    <s id="2747:1">དེའི་ཚེ་རྒྱལ་པོ་མཁས་པའི་ཚུལ་གྱི་བུ་གཞོན་ནུ་བྱང་ཆུབ་སེམས་དཔའ་རི་བོང་ཚིག་ཅེས་བྱ་བ་བལྟ་ན་</s>
  </p>
  <p id="2748">
    <s id="2748:1">སྡུག་པ་བསྐལ་པ་གྲངས་མེད་པ་བདུན་ཅུ་རྩ་བདུན་དུ་དགེ་བའི་རྩ་བ་བསྐྱེད་པ་ཞིག་བྱུང་ངོ་། །</s>
  </p>
  <p id="2749">
    <s id="2749:1">དེ་བཞིན་གཤེགས་པ་བློ་གྲོས་དཀར་བ་དེས་ས་ལ་ཞབས་བཞག་པ་ན། </s>
  </p>
  <p id="2750">
    <s id="2750:1">ས་ཆེན་པོ་འདི་རྣམ་པར་སྒྲ་འབྱིན་ལ། ཞབས་ཀྱི་འོག་ཏུ་གསེར་གྱི་པད་མ་འདབ་མ་སྟོང་ཡོད་པ་འབྱུང་ཞིང་བྱུང་མ་ཐག་ཏུ་ནུབ་པར་གྱུར་ཏོ། །</s>
  </p>
  <p id="2751">
    <s id="2751:1">དེའི་ཚེ་སྟོང་ཆེན་པོའི་འཇིག་རྟེན་གྱི་ཁམས་འདི་ཐམས་ཅད་སངས་རྒྱས་ཀྱི་འོད་ཀྱིས་རྒྱས་པར་གྱུར་ཏོ། །</s>
  </p>
  <p id="2752">
    <s id="2752:1">སངས་རྒྱས་ཀྱི་ཞིང་དེར་ཐམས་ཅད་དུ་ཉིན་གཅིག་ལ་སྤོས་ཆུའི་ཆར་ལན་གསུམ་མངོན་པར་འབབ་བོ། །</s>
    <s id="2752:2"><ref folio="F.198.b"/>རླུང་གང་དག་ལྡང་བ་དེ་དག་ཐམས་ཅད་ཀྱང་ལྷའི་སྤོས་དང་ལྡན་པ་ལྡང་ངོ་། །</s>
  </p>
  <p id="2753">
    <s id="2753:1">སངས་རྒྱས་ཀྱི་ཞིང་དེར་སྒྲ་གང་དག་འབྱུང་བ་དེ་དག་ཐམས་ཅད་མི་རྟག་པའི་སྒྲར་གོ་བར་བྱེད། </s>
  </p>
  <p id="2754">
    <s id="2754:1">སྡུག་བསྔལ་གྱི་སྒྲ་དང་། བདག་མེད་པའི་སྒྲར་གོ་བར་བྱེད་ཞི་བའི་སྒྲ་དང་། བདུད་རྩིའི་སྒྲར་གོ་བར་བྱེད་དོ། །</s>
  </p>
  <p id="2755">
    <s id="2755:1">སེམས་ཅན་དེ་དག་ཐམས་ཅད་སྒྲ་དེ་ལྟ་བུ་ཐོས་སོ། །</s>
  </p>
  <p id="2756">
    <s id="2756:1">སེམས་ཅན་དེ་དག་ཐམས་ཅད་ཉལ་བ་ན་སངས་རྒྱས་ཀྱི་སྐུའི་ཞལ་ཉེ་བར་སྟོན་པར་མཛད་དེ། </s>
  </p>
  <p id="2757">
    <s id="2757:1">བྱང་ཆུབ་སེམས་དཔའ་རི་བོང་ཚིག་གི་རྨི་ལམ་དུ་དེ་བཞིན་གཤེགས་པ་བློ་གྲོས་དཀར་བ་འཇིག་རྟེན་དུ་བྱུང་བར་མཐོང་ངོ་དེ་མཐོང་མ་ཐག་ཏུ་དེ་བཞིན་གཤེགས་པ་དེ་ལ་གཞལ་དུ་མེད་པའི་དགའ་བ་སྐྱེས་ཏེ</s>
  </p>
  <p id="2758">
    <s id="2758:1">དེ་དགའ་བ་སྐྱེས་ནས་གྲོང་མི་བསྡུས་སོ། །</s>
  </p>
  <p id="2759">
    <s id="2759:1">བསྡུས་ནས་སྨྲས་པ། </s>
    <s id="2759:2">གྲོགས་པོ་དག་ཤེས་པར་གྱིས་ཤིག །</s>
    <s id="2759:3">དེ་བཞིན་གཤེགས་པ་རིག་པ་དང་ཞབས་སུ་ལྡན་པ་བློ་གྲོས་དཀར་བ་ཞེས་བྱ་བ་ནས་རྒྱ་ཆེར་སྦྱར་ཏེ། </s>
  </p>
  <p id="2760">
    <s id="2760:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="2761">
    <s id="2761:1">དེ་རྒྱ་ཆེར་ཀུན་ནས་ཉོན་མོངས་པ་རབ་ཏུ་སྟོན་པར་མཛད་དེ། </s>
  </p>
  <p id="2762">
    <s id="2762:1">ཀུན་ནས་ཉོན་མོངས་པ་འདོད་ཆགས་དང་། ཀུན་ནས་ཉོན་མོངས་པ་ཞེ་སྡང་དང་། ཀུན་ནས་ཉོན་མོངས་པ་གཏི་མུག་དང་། ཀུན་ནས་ཉོན་མོངས་པ་ཉེས་པར་སྤྱད་པ་དང་། ཉོན་མོངས་པ་དེ་དག་གི་རྒྱུ་དང་བཅས་པ་སྟོན་པར་མཛད། </s>
  </p>
  <p id="2763">
    <s id="2763:1">ཀུན་ནས་ཉོན་མོངས་པ་དེ་དག་གི་འཇིག་པ་ཡང་དག་པར་རབ་ཏུ་སྟོན་པར་མཛད། </s>
  </p>
  <p id="2764">
    <s id="2764:1">ཀུན་ནས་ཉོན་མོངས་པ་དེ་དག་གི་ངེས་པར་འབྱུང་བ་ཡང་ཡང་དག་པར་རབ་ཏུ་སྟོན་པར་མཛད་དོ། །</s>
  </p>
  <p id="2765">
    <s id="2765:1">དེ་བཞིན་གཤེགས་པ་བློ་གྲོས་དཀར་བ་དེ་ག་ལ་བ་དེར་ཁྱོད་དང་འདོང་བར་བྱའོ། །</s>
  </p>
  <p id="2766">
    <s id="2766:1">དེ་ནས་བྱང་ཆུབ་སེམས་དཔའ་རི་བོང་ཚིག་སྲོག་ཆགས་བྱེ་བ་ཁྲག་ཁྲིག་ཁྲི་ཕྲག་དཔག་ཏུ་མེད་པ་དང་། ལྷན་ཅིག་ཏུ་དེ་བཞིན་གཤེགས་པ་བློ་གྲོས་དཀར་བ་དེ་ག་ལ་བ་དེར་དོང་ངོ་། །</s>
  </p>
  <p id="2767">
    <s id="2767:1">གཞོན་ནུ་རི་བོང་ཚིག་གིས་བཅོམ་ལྡན་འདས་དེ་བཞིན་གཤེགས་པ་བློ་གྲོས་དཀར་བ་དེ་རྒྱང་རིང་པོ་ཉིད་ནས་མཛེས་ཤིང་སྡུག་པ། དབང་པོ་ཞི་བ་ཐུགས་ཞི་བ། </s>
    <s id="2767:2">དུལ་བ་དང་། ཞི་གནས་མཆོག་བརྙེས་པ་དུལ་བ་དང་། ཞི་གནས་མཆོག་བརྙེས་པ་སྦས་པ་གླང་པོ་དབང་པོ་ཐུལ་བ། མཚོ་ལྟར་དང་བ། །དང་ཞིང་རྙོག་པ་མེད་པ། གསེར་གྱི་མཆོད་སྡོང་ལྟ་བུ། རྒྱ་མཚོ་ལྟར་རིན་པོ་ཆེས་ཡོངས་<ref folio="F.199.a"/>སུ་གང་བ། དབང་པོ་ལྟར་ལྷས་ཡོངས་སུ་བསྐོར་བ། ཚངས་པ་ལྟར་ཐུགས་ཞི་བར་མཐོང་ངོ་། །</s>
  </p>
  <p id="2768">
    <s id="2768:1">མཐོང་ནས་བཅོམ་ལྡན་འདས་དེ་ལ་དད་པ་ཤིན་ཏུ་བསྐྱེད་དེ། </s>
  </p>
  <p id="2769">
    <s id="2769:1">སེམས་བསྐྱེད་པ་བདག་གིས་དེ་བཞིན་གཤེགས་པ་དགེ་སློང་གི་དགེ་འདུན་དང་བཅས་པ་སང་སྤྱན་དྲང་ངོ་སྙམ་ནས། </s>
  </p>
  <p id="2770">
    <s id="2770:1">དེ་བཞིན་གཤེགས་པ་བློ་གྲོས་དཀར་བ་དེ་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="2771">
    <s id="2771:1">བཅོམ་ལྡན་འདས་དེ་བཞིན་གཤེགས་པ་བློ་གྲོས་དཀར་བ་དེའི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="2772">
    <s id="2772:1">ཕྱོགས་གཅིག་ཏུ་འདུག་གོ། །</s>
  </p>
  <p id="2773">
    <s id="2773:1">ཕྱོགས་གཅིག་ཏུ་འདུག་ནས། </s>
  </p>
  <p id="2774">
    <s id="2774:1">གཞོན་ནུ་རི་བོང་ཚིག་གིས་བཅོམ་ལྡན་འདས་དེ་བཞིན་གཤེགས་པ་བློ་གྲོས་དཀར་བ་ལ་འདི་སྐད་ཅེས་གསོལ་ཏོ། །</s>
  </p>
  <p id="2775">
    <s id="2775:1">བཅོམ་ལྡན་འདས་བདག་ལ་ཐུགས་བརྩེ་བར་དགོངས་ཏེ། </s>
  </p>
  <p id="2776">
    <s id="2776:1">དགེ་སློང་གི་དགེ་འདུན་དང་ཐབས་ཅིག་ཏུ། སང་གདུགས་ཚོད་ལ་གཤེགས་པར་ཅི་གནང་། </s>
    <s id="2776:2">བཅོམ་ལྡན་འདས་དེ་བཞིན་གཤེགས་པ་བློ་གྲོས་དཀར་བ་དེས་གཞོན་ནུ་རི་བོང་ཚིག་དེ་ལ་ཐུགས་བརྩེ་བར་དགོངས་ནས་གནང་ངོ་། །</s>
  </p>
  <p id="2777">
    <s id="2777:1">དེ་ནས་གཞོན་ནུ་རི་བོང་ཚིག་བཅོམ་ལྡན་འདས་དེ་བཞིན་གཤེགས་པ་བློ་གྲོས་དཀར་བ་དེ་འཛུམ་པ་མཛད་པས་གནང་བར་རིག་ནས་བཅོམ་ལྡན་འདས་དེའི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="2778">
    <s id="2778:1">བདག་གི་ཁྱིམ་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="2779">
    <s id="2779:1">དེའི་མཚན་མོ་བཟའ་བ་དང་། བཅའ་བ་དང་། མྱང་བ་དང་། ཞིམ་པོ་གྱ་ནོམ་པ་རབ་ཏུ་མང་པོ་དག་མངོན་པར་འདུས་བྱས་སོ། །</s>
  </p>
  <p id="2780">
    <s id="2780:1">དགེ་སློང་རེ་རེ་ལ་ཡང་རས་བཅོས་བུ་སྟོང་ཕྲག་བརྒྱད་བརྒྱད་བསྡོགས་སོ། །</s>
  </p>
  <p id="2781">
    <s id="2781:1">དེ་མཚན་མོ་དེ་འདས་ནས་བཅོམ་ལྡན་འདས་ལ་དུས་ལ་བབ་བོ་ཞེས་གསོལ་ཏེ། </s>
  </p>
  <p id="2782">
    <s id="2782:1">བཅོམ་ལྡན་འདས་གཞོན་ནུ་རི་བོང་ཚིག་གི་དུས་ལ་བབ་ལགས་སོ། །དེ་ནས་བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཏུ་གཞོན་ནུ་རི་བོང་ཚིག་གི་ཁྱིམ་དུ་གཤེགས་ནས་</s>
  </p>
  <p id="2783">
    <s id="2783:1">གདན་བཤམས་པ་དེ་ལ་བཞུགས་སོ། །</s>
  </p>
  <p id="2784">
    <s id="2784:1">དེ་ནས་གཞོན་ནུ་རི་བོང་ཚིག་གིས་བཅོམ་ལྡན་འདས་དེ་བཞིན་གཤེགས་པ་བློ་གྲོས་དཀར་བ་དེ་དགེ་སློང་གི་དགེ་འདུན་དང་བཅས་པ་གདན་ལ་བཞུགས་པར་རིག་ནས། </s>
  </p>
  <p id="2785">
    <s id="2785:1">བཟའ་བ་དང་། བཅའ་བ་དང་། མྱང་བ་ཞིམ་པོ་མང་པོས་ཡང་དག་པར་བྲིམས་ཤིང་ཡང་དག་པར་ཚིམ་པར་བྱས་སོ། །</s>
  </p>
  <p id="2786">
    <s id="2786:1">དེ་ནས་བཅོམ་ལྡན་འདས་<ref folio="F.199.b"/>དེ་བཞིན་གཤེགས་པ་བློ་གྲོས་དཀར་བས་ཇི་ལྟ་བུའི་རྫུ་འཕྲུལ་མངོན་པར་འདུ་མཛད་པ་དེ་ལྟ་བུའི་རྫུ་འཕྲུལ་མངོན་པར་འདུ་མཛད་པ་མངོན་པར་འདུ་མཛད་པས་ཟས་ཀྱི་སྣོད་གཅིག་ལས་སངས་རྒྱས་ལ་སོགས་པ་དགེ་སློང་གི་དགེ་འདུན་དང་བཅས་པ་ཐམས་ཅད་ཡང་དག་པར་ཚིམ་པར་གྱུར་ཏོ། །</s>
  </p>
  <p id="2787">
    <s id="2787:1">དེ་ནས་གཞོན་ནུ་རི་བོང་ཚིག་གིས་རྫུ་འཕྲུལ་གྱི་ཆོ་འཕྲུལ་དེ་ལྟ་བུ་དག་མཐོང་ནས། </s>
  </p>
  <p id="2788">
    <s id="2788:1">ཀྱེ་མ་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="2789">
    <s id="2789:1">རྫུ་འཕྲུལ་གྱི་ཆོ་འཕྲུལ་འདི་ལྟ་བུས་སེམས་ཅན་གདུལ་བར་གྱུར་ཅིག་ཅེས་སྨོན་ལམ་བཏབ་བོ། །</s>
    <s id="2789:2">དེ་ནས་དེ་བཞིན་གཤེགས་པ་བློ་གྲོས་དཀར་བ་དེས་གཞོན་ནུ་རི་བོང་ཚིག་གིས་འདི་ལྟ་བུའི་སེམས་བསྐྱེད་པས་བླ་ན་</s>
  </p>
  <p id="2790">
    <s id="2790:1">མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་སྟོན་པར་མཛད་དེ</s>
  </p>
  <p id="2791">
    <s id="2791:1">དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ཏོ། །</s>
  </p>
  <p id="2792">
    <s id="2792:1">དེ་དགེ་བའི་རྩ་བའི་ཤུགས་ཀྱིས་ཏ་ལ་བདུན་སྲིད་ཙམ་དུ་ནམ་མཁའ་ལ་མངོན་པར་འཕགས་ནས་</s>
  </p>
  <p id="2793">
    <s id="2793:1">དེ་བཞིན་གཤེགས་པ་བློ་གྲོས་དཀར་བ་དེ་ལ་ཚིགས་སུ་བཅད་དེ་</s>
  </p>
  <p id="2794">
    <s id="2794:1">གསོལ་པ། </s>
    <s id="2794:2">བདེ་གཤེགས་མཁས་མཆོག་ཡེ་ཤེས་དམ་པ་དཔག་ཏུ་མེད། །</s>
  </p>
  <p id="2795">
    <s id="2795:1">གང་གིས་མགོན་པོ་མཐོང་སྟེ་བདག་གིས་དགེ་བ་བགྱིས། །</s>
  </p>
  <p id="2796">
    <s id="2796:1">མི་མཆོག་དཔག་ཏུ་མེད་ལ་འདི་ལྟར་བསྟོད་པ་ནི། །</s>
    <s id="2796:2">ཡོན་ཏན་མཆོག་རབ་མངའ་བ་ཁྱོད་འདྲ་འཇིག་རྟེན་མེད། །</s>
  </p>
  <p id="2797">
    <s id="2797:1">འདི་ལྟར་བདག་ཀྱང་ཡོན་ཏན་དཔག་ཏུ་མེད་གྱུར་ཅིག །</s>
  </p>
  <p id="2798">
    <s id="2798:1">འགྲོ་བ་ཀུན་གྱི་སྡུག་བསྔལ་ཐར་བགྱིད་འདྲེན་པ་དང་། །ལམ་ཆེན་ཡན་ལག་བརྒྱད་དང་ལྡན་པ་ཞི་བ་ཡིས། །སེམས་ཅན་སྡུག་བསྔལ་ལས་འདྲེན་མྱ་ངན་འདས་བགྱིད་ཤོག །</s>
  </p>
  <p id="2799">
    <s id="2799:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2799:2">དེའི་ཚེ་དེའི་དུས་ན་གཞོན་ནུ་རི་བོང་ཚིག་ཅེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="2800">
    <s id="2800:1">ང་དེའི་ཚེ་དེའི་དུས་ན། </s>
  </p>
  <p id="2801">
    <s id="2801:1">གཞོན་ནུ་རི་བོང་ཚིག་ཅེས་བྱ་བར་གྱུར་ཏོ། །</s>
  </p>
  <p id="2802">
    <s id="2802:1">ངས་ཀུན་ནས་ཉོན་མོངས་པ་བསལ་ནས་དེ་བཞིན་གཤེགས་པ་བློ་གྲོས་དཀར་བ་དེ་དགེ་སློང་གི་དགེ་འདུན་དང་བཅས་པར་མཆོད་སྟོན་གསོལ། །</s>
  </p>
  <p id="2803">
    <s id="2803:1">ཚིགས་སུ་བཅད་པས་ཀྱང་བསྟོད་དོ། །</s>
  </p>
  <p id="2804">
    <s id="2804:1">མཽད་གལ་གྱི་བུ་དེ་ལྟ་བས་ན། </s>
  </p>
  <p id="2805">
    <s id="2805:1">བྱང་ཆུབ་སེམས་དཔས་ཀུན་ནས་ཉོན་མོངས་པ་ཐམས་<ref folio="F.200.a"/>ཅད་བསལ་ནས་དེ་བཞིན་གཤེགས་པ་ལ་བཀུར་སྟི་བྱ། </s>
  </p>
  <p id="2806">
    <s id="2806:1">མཽད་གལ་གྱི་བུ་བྱང་ཆུབ་སེམས་དཔའ་གང་ཀུན་ནས་ཉོན་མོངས་པ་ཐམས་ཅད་སེལ་བ་དེ་ནི་གནོད་སེམས་ཅན་དུ་མི་འགྱུར་རོ། །</s>
  </p>
  <p id="2807">
    <s id="2807:1">མཽད་གལ་གྱི་བུ་ངས་རྣམ་པར་བྱང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་བླ་ན་</s>
  </p>
  <p id="2808">
    <s id="2808:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="2809">
    <s id="2809:1">སེམས་ཅན་རྣམས་ལ་རྣམ་པར་བྱང་བ་ཤེས་པ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས་དགེ་བའི་རྩ་བ་རྣམ་པ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="2810">
    <s id="2810:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="2811">
    <s id="2811:1">དེ་བཞིན་གཤེགས་པ་དྲི་མེད་ཏོག་ཅེས་བྱ་བ་ནས། </s>
  </p>
  <p id="2812">
    <s id="2812:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="2813">
    <s id="2813:1">དེ་བཞིན་གཤེགས་པ་དྲི་མེད་ཏོག་དེའི་སྐུ་ཚེའི་ཚད་ལོ་བྱེ་བ་ཕྲག་དྲུག་ཅུར་གྱུར་ཏོ། །</s>
  </p>
  <p id="2814">
    <s id="2814:1">དེ་བཞིན་གཤེགས་པ་དྲི་མེད་ཏོག་དེའི་ཉན་ཐོས་འདུས་པ་དང་པོ་ནི་ཉན་ཐོས་དྲུག་འབུམ་བྱུང་ངོ་། །</s>
  </p>
  <p id="2815">
    <s id="2815:1">ཉན་ཐོས་འདུས་པ་གཉིས་པ་ནི་ཉན་ཐོས་བརྒྱད་འབུམ་བྱུང་ངོ་། །</s>
  </p>
  <p id="2816">
    <s id="2816:1">ཉན་ཐོས་འདུས་པ་གསུམ་པ་ནི་ས་ཡ་ཐམ་པ་བྱུང་ངོ་། །</s>
  </p>
  <p id="2817">
    <s id="2817:1">བྱང་ཆུབ་སེམས་དཔའ་འདུས་པ་ནི་དེའི་ཉིས་གྱུར་ཏོ། །</s>
  </p>
  <p id="2818">
    <s id="2818:1">དེའི་ཚེ་རྒྱལ་པོའི་བུ་ལྗོན་པ་ཞེས་བྱ་བ་སངས་རྒྱས་ཁྲི་ཕྲག་དཔག་ཏུ་མེད་པ་རྣམས་ལ་དགེ་བའི་རྩ་བ་བསྐྱེད་པ་སངས་རྒྱས་ཀྱི་ཞིང་ཡོངས་སུ་དག་པར་སྨོན་ལམ་གྱིས་ཡང་དག་པར་རབ་ཏུ་གནས་པ་སངས་རྒྱས་ཀྱི་ཞིང་བརྗོད་དུ་མེད་པར་སྨོན་ལམ་གྱིས་ཡང་དག་པར་རབ་ཏུ་གནས་པ་ཞིག་བྱུང་ངོ་། །</s>
  </p>
  <p id="2819">
    <s id="2819:1">དེས་འདི་ལྟར་སྨོན་ལམ་བཏབ་སྟེ། </s>
  </p>
  <p id="2820">
    <s id="2820:1">གང་གི་ཚེ་སེམས་ཅན་དག་མགོན་མེད་པར་གྱུར་ཅིག་སྐྱབས་མེད་པ་དང་། དཔུང་གཉེན་མེད་པ་དང་། ངན་སོང་ལ་གཞོལ་བ་དང་། ངན་སོང་ལ་འབབ་པ་དང་། ངན་སོང་ལ་བབ་པར་གྱུར་པ་དེའི་ཚེ་བདག་གིས་བསྐྱེད་པ་འདི་སེམས་ཅན་གནས་མེད་པ་དེ་རྣམས་ཀྱི་གནས་སུ་གྱུར་ཅིག །</s>
  </p>
  <p id="2821">
    <s id="2821:1">སེམས་ཅན་མགོན་མེད་པ་རྣམས་ཀྱི་མགོན་དུ་གྱུར་ཅིག །</s>
  </p>
  <p id="2822">
    <s id="2822:1">སེམས་ཅན་ངན་སོང་དུ་རབ་ཏུ་ལྷུང་བ་རྣམས་ཀྱི་འདྲེན་པར་གྱུར་ཅིག །</s>
  </p>
  <p id="2823">
    <s id="2823:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2823:2">དེའི་ཚེ་དེའི་དུས་ན་རྒྱལ་པོའི་བུ་ལྗོན་པ་ཞེས་བྱ་བར་གྱུར་པ་དེ་གཞན་ཡིན་པར་<ref folio="F.200.b"/>སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="2824">
    <s id="2824:1">ང་དེའི་ཚེ་དེའི་དུས་ན་རྒྱལ་པོའི་བུ་ལྗོན་པ་ཞེས་བྱ་བར་གྱུར་ཏོ། །</s>
  </p>
  <p id="2825">
    <s id="2825:1">ངས་དམ་པའི་ཆོས་རྣམ་པར་འཇིག་པའི་དུས་སུ་སེམས་ཅན་རྣམས་རྗེས་སུ་བསྲུང་བར་བྱ་བའི་ཕྱིར་དང་། སེམས་ཅན་ལ་ཕན་པར་བྱ་བའི་ཕྱིར་འདི་ལྟར་དགེ་བའི་རྩ་བ་རྒྱ་ཆེ་ཞིང་འདི་ལྟར་བདག་ཉིད་ཆེ་བ་དེ་དག་ཡོངས་སུ་བསྔོས་སོ། །</s>
  </p>
  <p id="2826">
    <s id="2826:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སྙིང་རྗེ་ཆེན་པོ་དང་ཡོངས་སུ་ལྡན་པའི་སེམས་ཀྱིས་སེམས་ཅན་རྣམས་ཀྱི་དོན་དང་། སེམས་ཅན་སྡུག་བསྔལ་བ་རྣམས་ཡོངས་སུ་སྨིན་པར་བྱ་བའི་དོན་དུ་དགེ་བའི་རྩ་བ་ཡོངས་སུ་བསྔོ་བར་བྱ་ཞིང་། དགེ་བའི་རྩ་བ་རྣམས་ལ་ཆགས་པར་ཡང་མི་བྱའོ། །</s>
  </p>
  <p id="2827">
    <s id="2827:1">མཽད་གལ་གྱི་བུ་ངས་རྣམ་པར་བྱང་བ་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དེ་བཞིན་དུ་སྦྱར་ཏེ། </s>
  </p>
  <p id="2828">
    <s id="2828:1">ཡང་དག་པར་རབ་ཏུ་བསྟན་པར་བྱ་བའི་བར་དགེ་བའི་རྩ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="2829">
    <s id="2829:1">མཽད་གལ་གྱི་བུ་སྔོན་བྱུང་བ་འདས་པའི་དུས་ནས་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="2830">
    <s id="2830:1">དེ་བཞིན་གཤེགས་པ་ཆོས་ཀྱི་སྤྲིན་གྱི་ཆར་གྱིས་རྒྱལ་སྲིད་ཤིན་ཏུ་ཚིམ་པ་ཞེས་བྱ་བ་ནས། </s>
  </p>
  <p id="2831">
    <s id="2831:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="2832">
    <s id="2832:1">དེ་བཞིན་གཤེགས་པ་ཆོས་ཀྱི་སྤྲིན་གྱི་ཆར་གྱིས་རྒྱལ་སྲིད་ཤིན་ཏུ་ཚིམ་པ་དེའི་སྐུ་ཚེའི་ཚད་ལོ་བྱེ་བར་གྱུར་ཏོ། །</s>
  </p>
  <p id="2833">
    <s id="2833:1">དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་ཀྱི་སྤྲིན་གྱི་ཆར་གྱིས་རྒྱལ་སྲིད་ཤིན་ཏུ་ཚིམ་པ་དེའི་ཉན་ཐོས་འདུས་པ་ཉན་ཐོས་ཁྲི་ཕྲག་དཔག་ཏུ་མེད་པ་དག་བྱུང་ངོ་། །</s>
  </p>
  <p id="2834">
    <s id="2834:1">རྣམ་གྲངས་འདིས་ན་ཉན་ཐོས་འདུས་པ་དཔག་ཏུ་མེད་པ་དག་བྱུང་ངོ་། །</s>
  </p>
  <p id="2835">
    <s id="2835:1">བྱང་ཆུབ་སེམས་དཔའ་འདུས་པ་ཡང་དེ་བཞིན་ནོ། །</s>
  </p>
  <p id="2836">
    <s id="2836:1">ཉན་ཐོས་ཤེས་རབ་ཀྱིས་རྣམ་པར་མ་གྲོལ་བ་གང་ཡང་མེད་དེ། །</s>
  </p>
  <p id="2837">
    <s id="2837:1">ཐམས་ཅད་ཀྱང་རྣམ་པར་ཐར་པ་བརྒྱད་ལ་བསམ་གཏན་པ་ཤ་སྟག་གོ །</s>
  </p>
  <p id="2838">
    <s id="2838:1">བྱང་ཆུབ་སེམས་དཔའ་གང་སངས་རྒྱས་ཀྱི་ཞིང་ཚད་མེད་པ་ཡོངས་སུ་དག་པ་བརྗོད་དུ་མེད་པར་ཡང་དག་པར་རབ་ཏུ་གནས་པར་མ་གྱུར་པ་གང་ཡང་མེད་དོ། །</s>
  </p>
  <p id="2839">
    <s id="2839:1">དེའི་ཚེ་བྲམ་ཟེ་ཤིང་སཱ་ལ་ཆེན་པོ་ལྟ་བུའི་བྱང་ཆུབ་སེམས་དཔའ་གནས་མེད་པའི་སྒྲ་དབྱངས་ལ་ལྷག་པར་མོས་པ་ཡང་དག་པར་གནས་པ་ཞེས་བྱ་བ་ཞིག་བྱུང་ངོ་། །</s>
  </p>
  <p id="2840">
    <s id="2840:1">དེ་དེ་བཞིན་གཤེགས་པ་ཆོས་<ref folio="F.201.a"/>ཀྱི་སྤྲིན་གྱི་ཆར་གྱིས་རྒྱལ་སྲིད་ཤིན་ཏུ་ཚིམ་པ་དེ་ལ་ཡིད་དུ་འཐད་དེ། </s>
  </p>
  <p id="2841">
    <s id="2841:1">ཡིད་དུ་མི་འཐད་པ་མ་ཡིན་པས་ལོ་བྱེ་བ་ཐམ་པར་རིམ་གྲོ་པ་བྱས་ཏེ་བཤད་པ་ཡང་འཛིན་ལ་རང་གི་དོན་ཀྱང་མི་གཏོང་ངོ་། །</s>
  </p>
  <p id="2842">
    <s id="2842:1">དེ་དེ་བཞིན་གཤེགས་པ་ཆོས་ཀྱི་སྤྲིན་གྱི་ཆར་གྱིས་རྒྱལ་སྲིད་ཤིན་ཏུ་ཚིམ་པ་དེས་བྱང་ཆུབ་ཀྱི་སེམས་ཀྱིས་རིམ་གྲོ་པ་བྱེད་པ་འདི་དེ་བཞིན་གཤེགས་པར་འགྱུར་བར་ཡོངས་སུ་གཟིགས་ཀྱང་དེ་བླ་ན་</s>
  </p>
  <p id="2843">
    <s id="2843:1">མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་མ་བསྟན་ཏོ། །</s>
  </p>
  <p id="2844">
    <s id="2844:1">དེ་ཅིའི་ཕྱིར་ཞེ་ན། </s>
    <s id="2844:2">འདི་ལྟར་དེ་བྱང་ཆུབ་ཀྱི་སེམས་ལ་མངོན་པར་ཞེན་པའི་ཕྱིར་རོ། །</s>
  </p>
  <p id="2845">
    <s id="2845:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2845:2">དེའི་ཚེ་དེའི་དུས་ན་བྱང་ཆུབ་སེམས་དཔའ་གནས་མེད་པའི་སྒྲ་དབྱངས་ལ་ལྷག་པར་མོས་པ་ཡང་དག་པར་རབ་ཏུ་གནས་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="2846">
    <s id="2846:1">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་གནས་མེད་པའི་སྒྲ་དབྱངས་ལ་ལྷག་པར་མོས་པ་ཡང་དག་པར་གནས་པ་ཞེས་བྱ་བར་གྱུར་ཏོ། །</s>
  </p>
  <p id="2847">
    <s id="2847:1">ཡང་དག་པའི་བྱང་ཆུབ་ཀྱི་སེམས་ཀྱིས་ང་དེ་བཞིན་གཤེགས་པ་དེའི་རིམ་གྲོ་པ་བྱས་ཀྱང་ང་བྱང་ཆུབ་ཀྱི་སེམས་ལ་མངོན་པར་ཞེན་པའི་ཕྱིར། དེ་བཞིན་གཤེགས་པ་དེས་བླ་ན་</s>
  </p>
  <p id="2848">
    <s id="2848:1">མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་མ་བསྟན་ཏོ། །</s>
  </p>
  <p id="2849">
    <s id="2849:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་བྱང་ཆུབ་ཀྱི་སེམས་དེ་ལ་ཡང་མངོན་པར་ཞེན་པ་མེད་པར་བྱའོ། །</s>
  </p>
  <p id="2850">
    <s id="2850:1">མཽད་གལ་གྱི་བུ་ངས་རྣམ་པར་བྱང་བ་ཤེས་པ་འགོག་པར་འགྱུར་བ་ཤེས་པར་བྱ་བའི་དོན་དུ་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="2851">
    <s id="2851:1">སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས། </s>
  </p>
  <p id="2852">
    <s id="2852:1">དགེ་བའི་རྩ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="2853">
    <s id="2853:1">མཽད་གལ་གྱི་བུ་སྔོན་བྱུང་བ་འདས་པའི་དུས་ནས་རྒྱ་ཆེར་སྦྱར་ཏེ། </s>
  </p>
  <p id="2854">
    <s id="2854:1">དེའི་ཕ་རོལ་གྱི་ཡང་ཆེས་ཕ་རོལ་ན་བྲམ་ཟེ་སྤྲིན་སྒྲོགས་ཞེས་བྱ་བ་ཤིང་སཱ་ལ་ཆེན་པོ་ལྟ་བུ་ཞིག་བྱུང་སྟེ། </s>
  </p>
  <p id="2855">
    <s id="2855:1">ཕྱུག་ཅིང་ནོར་མང་ལ་ལོངས་སྤྱོད་ཆེ་བ་ནས་ནོར་རྫས་དང་། ཡོ་བྱད་མང་བ་ནོར་བུ་དང་། མུ་ཏིག་དང་། བཻ་དཱུརྱ་དང་། དུང་དང་། མན་ཤེལ་དང་། བྱི་རུ་དང་། གསེར་དང་། དངུལ་གྱི་བར་དག་རབ་ཏུ་མང་བ། </s>
    <s id="2855:2">འདོན་པ། གཞུང་འཛིན་པ། སྒྲ་ངེས་པར་<ref folio="F.201.b"/>སྦྱོར་བ་དང་བཅས་པ། ཤེས་གསལ་དང་བཅས་པ། ཡི་གེ་དང་བཅས་པ། རབ་ཏུ་དབྱེ་བ་དང་། ལྔ་པ་སྔོན་བྱུང་བ་རྣམས་དང་། གནས་དང་། ལུང་སྟོན་པ་དང་། འཇིག་རྟེན་རྒྱང་ཕན་དང་། མཆོད་སྦྱིན་གྱི་རྒྱུད་དང་། </s>
    <s id="2855:3">སྐྱེས་བུ་ཆེན་པོའི་མཚན་ཉིད་དང་། རིག་པ་གསུམ་གྱི་ཁམས་དགེ་མཚན་དང་ལྡན་ཞིང་། དགེ་བ་གང་ཡིན་པ་ཚོལ་བ་རང་གི་སློབ་དཔོན་གྱིས་འཐུན་པའི་རྒྱུད་གནང་ཞིང་དམ་བཅས་པ་ཞིག་བྱུང་ངོ་། །</s>
  </p>
  <p id="2856">
    <s id="2856:1">དེའི་ཚེ་དེ་བཞིན་གཤེགས་པ་བདུད་རྩིའི་རྒྱལ་པོ་ཞེས་བྱ་བ་ནས། </s>
  </p>
  <p id="2857">
    <s id="2857:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="2858">
    <s id="2858:1">དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བདུད་རྩིའི་རྒྱལ་པོ་དེའི་སྐུ་ཚེའི་ཚད་ལོ་བདུན་སྟོང་དུ་གྱུར་ཏོ། །</s>
  </p>
  <p id="2859">
    <s id="2859:1">ཉན་ཐོས་འདུས་པ་ལྔ་བྱུང་སྟེ། </s>
  </p>
  <p id="2860">
    <s id="2860:1">ཉན་ཐོས་འདུས་པ་གཅིག་ནི་དགྲ་བཅོམ་པ་ཟག་པ་ཟད་པ་ནས་དེ་བཞིན་དུ་སྦྱར་ཏེ། </s>
  </p>
  <p id="2861">
    <s id="2861:1">མཉམ་པ་ཉིད་ཤེས་པས་རྣམ་པར་གྲོལ་བའི་བར་དུ་དུང་ཕྱུར་ཕྲག་དགུ་བྱུང་ངོ་། །</s>
  </p>
  <p id="2862">
    <s id="2862:1">འདུས་པ་གཉིས་པ་ནི་དུང་ཕྱུར་ཐམ་པའོ། །</s>
  </p>
  <p id="2863">
    <s id="2863:1">འདུས་པ་གསུམ་པ་ནི་དགྲ་བཅོམ་པ་དུང་ཕྱུར་ཕྲག་སྟོང་བྱུང་ངོ་། །</s>
  </p>
  <p id="2864">
    <s id="2864:1">འདུས་པ་བཞི་པ་དང་ལྔ་པ་ལ་ཉན་ཐོས་དགྲ་བཅོམ་པ་ཁྲག་ཁྲིག་དཔག་ཏུ་མེད་པ་དག་བྱུང་ངོ་། །</s>
  </p>
  <p id="2865">
    <s id="2865:1">བྱང་ཆུབ་སེམས་དཔའ་འདུས་པ་གསུམ་བྱུང་སྟེ། </s>
  </p>
  <p id="2866">
    <s id="2866:1">དེའི་ཉིས་འགྱུར་རོ། །</s>
  </p>
  <p id="2867">
    <s id="2867:1">སངས་རྒྱས་ཀྱི་ཞིང་དེར་བྱང་ཆུབ་སེམས་དཔའ་སེམས་ཀྱི་མི་དམན་པ་ཅན་ཞེས་བྱ་བ་སངས་རྒྱས་ཁྲི་ཕྲག་དཔག་ཏུ་མེད་པ་དག་ལ་དགེ་བའི་རྩ་བ་བསྐྱེད་པ་ཞིག་བྱུང་ངོ་། །</s>
  </p>
  <p id="2868">
    <s id="2868:1">དེ་འདི་སྙམ་དུ་སེམས་ཏེ། </s>
  </p>
  <p id="2869">
    <s id="2869:1">ཨེ་མ་འཇིག་རྟེན་གནས་པ་འདི་ནི་མུན་པར་གྱུར་པ་ཡིན་ཏེ། </s>
  </p>
  <p id="2870">
    <s id="2870:1">གང་སྐྱེ་བའི་ཆོས་རྣམས་འགོག་པར་མི་མཐོང་ལ་འགགས་པ་རྣམས་ཀྱང་མི་སྐྱེ་བར་རྣམ་པར་མི་ཤེས་སོ། །</s>
  </p>
  <p id="2871">
    <s id="2871:1">ཆོས་གང་དག་སྐྱེ་ལ་དེ་དག་འགོག་ཅིང་མི་སྐྱེ་བ་མི་མཐོང་ལ་རྣམ་པར་མི་ཤེས་སོ། །</s>
  </p>
  <p id="2872">
    <s id="2872:1">འཇིག་རྟེན་ན་དགེ་སྦྱོང་ངམ་བྲམ་ཟེ་སུ་ཡོད་གང་དེའི་དྲུང་དུ་བདག་སོང་སྟེ། </s>
  </p>
  <p id="2873">
    <s id="2873:1">ཡོངས་སུ་དྲི་བར་བྱའོ་སྙམ་པ་ལས་བར་སྣང་ལས་དེ་བཞིན་གཤེགས་པ་བདུད་རྩིའི་ཐིགས་པའི་རྒྱལ་པོ་ཞེས་བྱ་བ། </s>
    <s id="2873:2">ཐམས་ཅད་མཁྱེན་པ་ཐམས་ཅད་གཟིགས་པ་དེ་མི་མཁྱེན་པའམ། ཐུགས་སུ་མ་ཆུད་པའམ། མ་གཟིགས་པ་ཅི་ཡང་<ref folio="F.202.a"/>མེད་ལ། </s>
    <s id="2873:3">དེ་འགགས་པའི་ཆོས་རྣམས་ཀྱི་མི་འགྲོ་བ་མེད་པར་རབ་ཏུ་མཁྱེན་པ་ཞིག་འཇིག་རྟེན་དུ་བྱུང་ངོ་ཞེས་དེས་ཐོས་སོ། །</s>
  </p>
  <p id="2874">
    <s id="2874:1">དེ་འདི་སྙམ་དུ་སེམས་ཏེ། </s>
  </p>
  <p id="2875">
    <s id="2875:1">མི་དམན་པ་བདག་དེ་བཞིན་གཤེགས་པ་བདུད་རྩིའི་ཐིགས་པའི་རྒྱལ་པོའི་དྲུང་དུ་སོང་སྟེ། </s>
  </p>
  <p id="2876">
    <s id="2876:1">དོན་འདི་ཡོངས་སུ་ཞུ་བར་བྱའོ། །</s>
  </p>
  <p id="2877">
    <s id="2877:1">དེ་བཞིན་གཤེགས་པ་དེ་ཇི་ལྟ་བ་བཞིན་དུ་ལུང་སྟོན་ཏེ། </s>
  </p>
  <p id="2878">
    <s id="2878:1">བདག་གིས་དོན་དེ་ལྟར་གཟུང་བར་བྱའོ་སྙམ་མོ། །</s>
  </p>
  <p id="2879">
    <s id="2879:1">དེ་ནས་བྱང་ཆུབ་སེམས་དཔའ་སེམས་མི་དམན་པ་ཅན་དེ་སྐྱེ་བོའི་ཚོགས་མང་པོ་དང་ལྷན་ཅིག །</s>
  </p>
  <p id="2880">
    <s id="2880:1">བྲམ་ཟེ་འབུམ་ཕྲག་དྲུག་དང་། རྒྱལ་རིགས་ཤིང་སཱ་ལ་ཆེན་པོ་ལྟ་བུ་ཁྲི་ཕྲག་བརྒྱད་ཅུ་རྩ་བཞི་དང་ལྷན་ཅིག །</s>
  </p>
  <p id="2881">
    <s id="2881:1">དེ་དག་ལ་སོགས་པ་བྲམ་ཟེ་ཁྲི་ཕྲག་དཔག་ཏུ་མེད་པ་དག་དང་ལྷན་ཅིག་ཏུ་དེ་བཞིན་གཤེགས་པ་བདུད་རྩིའི་ཐིགས་པའི་རྒྱལ་པོ་དེ་ག་ལ་བ་དེར་དོང་ངོ་། །</s>
  </p>
  <p id="2882">
    <s id="2882:1">དེ་བཞིན་གཤེགས་པ་བདུད་རྩིའི་ཐིགས་པའི་རྒྱལ་པོ་དེས་བྱང་ཆུབ་སེམས་དཔའ་སེམས་མི་དམན་པ་ཅན་དེ་སྐྱེ་བོའི་ཚོགས་མང་པོ་དག་དང་ལྷན་ཅིག་ཏུ་རྒྱང་རིང་པོ་ཉིད་ནས་འོང་བ་གཟིགས་སོ། །</s>
  </p>
  <p id="2883">
    <s id="2883:1">གཟིགས་ནས་ཀྱང་ཇི་ལྟ་བུའི་རྫུ་འཕྲུལ་མངོན་པར་འདུ་མཛད་པ་མངོན་པར་འདུ་མཛད་དེ། </s>
  </p>
  <p id="2884">
    <s id="2884:1">དེ་ལྟ་བུའི་རྫུ་འཕྲུལ་མངོན་པར་འདུ་མཛད་པ། མངོན་པར་འདུ་མཛད་པས། ཐམས་ཅད་དང་ལྡན་པའི་སངས་རྒྱས་ཀྱི་ཞིང་གསེར་གྱི་འོད་ཀྱི་མདོག་གིས་རྒྱས་པར་མཛད་དོ། །</s>
  </p>
  <p id="2885">
    <s id="2885:1">ཇི་ལྟ་བུའི་རྫུ་འཕྲུལ་མངོན་པར་འདུ་མཛད་པ་མངོན་པར་འདུ་མཛད་དེ། </s>
  </p>
  <p id="2886">
    <s id="2886:1">དེ་ལྟ་བུའི་རྫུ་འཕྲུལ་མངོན་པར་འདུ་མཛད་པ་མངོན་པར་འདུ་མཛད་པས། འདི་དག་ནི་ལྷ། འདི་དག་ནི་མི་ཞེས་ལྷ་དང་མི་རྣམས་ཀྱི་བྱེ་བྲག་གམ། ཐ་དད་ཏུ་བྱ་བ་མེད་དོ། །</s>
  </p>
  <p id="2887">
    <s id="2887:1">སྐྱེ་བོའི་ཚོགས་ཆེན་པོ་དེ་དག་ཐ་ན་སེམས་ཅན་གང་གི་ལུད་པའི་སྒྲ་ཡང་མེད་པར་མཛད་དེ། </s>
  </p>
  <p id="2888">
    <s id="2888:1">འཁོར་དེ་རབ་ཏུ་ཞི་བར་གྱུར་ཏོ། །</s>
  </p>
  <p id="2889">
    <s id="2889:1">དེ་ནས་བྱང་ཆུབ་སེམས་དཔའ་སེམས་མི་དམན་པ་ཅན་གྱིས་འཁོར་དེ་དག་རབ་ཏུ་ཞི་བ་རིག་ཅིང་སྒྲ་འབྱུང་བ་མ་ཐོས་ནས། </s>
  </p>
  <p id="2890">
    <s id="2890:1">དེ་འདི་སྙམ་དུ་སེམས་ཏེ། </s>
  </p>
  <p id="2891">
    <s id="2891:1">སྒྲ་གང་དག་འབྱུང་བ་མེད་ན་དེ་དག་འགོག་པ་མེད་ཆོས་གང་དག་འགགས་ན། </s>
  </p>
  <p id="2892">
    <s id="2892:1">དེ་གང་ཡང་སྐྱེ་བ་མེད་དོ་སྙམ་མོ། །</s>
  </p>
  <p id="2893">
    <s id="2893:1">དེ་འདི་སྙམ་དུ་སེམས་ཏེ། </s>
  </p>
  <p id="2894">
    <s id="2894:1">འདི་ལྟར་སྒྲ་འབྱུང་བ་མེད་ན་འགག་པ་མེད་དེ། </s>
  </p>
  <p id="2895">
    <s id="2895:1">མེད་པའི་ཕྱིར་ངེས་པར་འགོག་པའི་ཆོས་ཀྱང་མེད་ལ། དེ་<ref folio="F.202.b"/>ཡང་དག་པར་ཡོད་པ་མ་ཡིན་པའི་ཕྱིར་སྐྱེ་བ་མེད་དོ་སྙམ་མོ། །</s>
  </p>
  <p id="2896">
    <s id="2896:1">དེ་ཡང་འདི་སྙམ་དུ་སེམས་ཏེ། </s>
  </p>
  <p id="2897">
    <s id="2897:1">ཆོས་འདི་དག་གང་སྐྱེས་པ་དེ་དག་གི་རང་བཞིན་ཅི་ཡིན་དེ་འདི་ལྟར་བློ་སྐྱེས་ཏེ། </s>
  </p>
  <p id="2898">
    <s id="2898:1">སྲིད་པའི་ཆོས་སྐྱེས་པ་འདི་དག་གི་རང་བཞིན་གང་ཡང་མེད་དེ། </s>
  </p>
  <p id="2899">
    <s id="2899:1">འདི་དག་སྐྱེས་པ་མེད་ལ་འགགས་པ་ཡང་མེད་དོ་སྙམ་མོ། །</s>
  </p>
  <p id="2900">
    <s id="2900:1">དེ་དེའི་ཚེ་ཆོས་དེ་དག་གི་རང་བཞིན་མ་དམིགས་པ་ན། </s>
  </p>
  <p id="2901">
    <s id="2901:1">མི་སྐྱེ་བའི་ཆོས་ལ་བཟོད་པ་ཐོབ་བོ། །</s>
    <s id="2901:2">དེ་ནས་དེ་བཞིན་གཤེགས་པ་བདུད་རྩིའི་ཐིགས་པའི་རྒྱལ་པོ་དེས། </s>
  </p>
  <p id="2902">
    <s id="2902:1">བྱང་ཆུབ་སེམས་དཔའ་སེམས་མི་དམན་པ་ཅན་མི་སྐྱེ་བའི་ཆོས་ལ་བཟོད་པ་ཐོབ་པར་ཐུགས་སུ་ཆུད་ནས། </s>
  </p>
  <p id="2903">
    <s id="2903:1">ལེགས་སོ་ཞེས་བྱ་བ་རྗེས་སུ་གནང་སྟེ། </s>
  </p>
  <p id="2904">
    <s id="2904:1">རིགས་ཀྱི་བུ་ཁྱོད་ཀྱིས་འདི་ལྟར་ཆོས་འདིའི་དོན་ཇི་ལྟ་བ་བཞིན་རྣམ་པར་ཤེས་པ་རིགས་ཀྱི་བུ་ལེགས་སོ་ལེགས་སོ། </s>
  </p>
  <p id="2905">
    <s id="2905:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="2905:2">དེའི་ཚེ་དེའི་དུས་ན་བྱང་ཆུབ་སེམས་དཔའ་སེམས་མི་དམན་པ་ཅན་ཞེས་བྱ་བ་དེ་གཞན་ཡིན་པར་སེམས་ན་དེ་དེ་ལྟར་མི་བལྟ་སྟེ</s>
  </p>
  <p id="2906">
    <s id="2906:1">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་སེམས་མི་དམན་པ་ཅན་ཞེས་བྱ་བར་གྱུར་ཏོ། །</s>
  </p>
  <p id="2907">
    <s id="2907:1">དགེ་བའི་རྩ་བ་དེས་ང་བསྐལ་པ་གྲངས་མེད་པ་བདུན་ཅུ་རྩ་དྲུག་ཏུ་ནམས་ཀྱང་ལོག་པར་མ་ལྷུང་། </s>
  </p>
  <p id="2908">
    <s id="2908:1">ནམས་ཀྱང་ཆོས་ལ་མ་རྨོངས། </s>
  </p>
  <p id="2909">
    <s id="2909:1">ནམས་ཀྱང་མི་དགེ་བའི་སེམས་ཆགས་པ་ལས་སྐྱེས་པའམ། ཞེ་སྡང་ལས་སྐྱེས་པའམ། གཏི་མུག་ལས་སྐྱེས་པ་མ་བྱུང་ངོ་། །</s>
  </p>
  <p id="2910">
    <s id="2910:1">རྟག་པར་རྒྱུན་དུ་ཐམས་ཅད་མཁྱེན་པ་ཉིད་ཀྱི་སེམས་སུ་རབ་ཏུ་ཞུགས་ཏེ། </s>
  </p>
  <p id="2911">
    <s id="2911:1">སེམས་དང་བ་དེས་ངའི་བག་ཆགས་སྤངས་སོ། །</s>
  </p>
  <p id="2912">
    <s id="2912:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་ཆོས་རྣམས་ཀྱི་འགོག་པ་སོ་སོར་བརྟག་པར་བྱ་སྟེ། </s>
  </p>
  <p id="2913">
    <s id="2913:1">བག་ཆགས་ཡང་དག་པར་འཇོམས་པར་འགྱུར་རོ། །</s>
  </p>
  <p id="2914">
    <s id="2914:1">མཽད་གལ་གྱི་བུ་ངས་རྣམ་པར་བྱང་བ་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་བླ་ན་</s>
  </p>
  <p id="2915">
    <s id="2915:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="2916">
    <s id="2916:1">སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས་དགེ་བའི་རྩ་བ་རྒྱ་ཆེ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="2917">
    <s id="2917:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="2918">
    <s id="2918:1">དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་དྲི་མེད་དབང་བསྐུར་ཞེས་བྱ་བ་ཆོས་ཀྱི་རྒྱལ་<ref folio="F.203.a"/>པོ་ཆོས་དང་ལྡན་པ་ཞིག་བྱུང་སྟེ། </s>
  </p>
  <p id="2919">
    <s id="2919:1">རིན་པོ་ཆེ་སྣ་བདུན་དང་ལྡན་པ་ནས་རྒྱ་ཆེར་སྦྱར་ཏེ། </s>
  </p>
  <p id="2920">
    <s id="2920:1">ཤིན་ཏུ་གནས་པའི་བར་དུའོ། །དེ་འཇིག་རྟེན་གང་དག་ན་དགེ་སྦྱོང་དང་བྲམ་ཟེའི་དབེན་པའི་གནས་མལ་ན་འདུག་ཅིང་དེ་བློན་པོ་གཉིས་དང་། དེ་ལས་གཞན་པའི་མཁས་པ་ཀུན་དང་རྣམ་པར་དཔྱོད་པར་བྱེད། </s>
  </p>
  <p id="2921">
    <s id="2921:1">ཡོངས་སུ་འདྲི་བར་བྱེད་དོ། །</s>
  </p>
  <p id="2922">
    <s id="2922:1">དེའི་ཚེ་རྒྱལ་པོ་དྲི་མེད་དབང་བསྐུར་དེ་དང་ཉེ་བ་ཞིག་ན་དེ་བཞིན་གཤེགས་པ་དྲི་མེད་སྤྱན་ཞེས་བྱ་བ་རིག་པ་དང་ཞབས་སུ་ལྡན་པ་ནས་སངས་རྒྱས་བཅོམ་ལྡན་འདས་ཀྱི་བར་ཞིག་བཞུགས་སོ། །</s>
  </p>
  <p id="2923">
    <s id="2923:1">དེ་ཆོས་སྟོན་པ། ཐོག་མར་དགེ་བ། བར་དུ་དགེ་བ། ཐ་མར་ཡང་དགེ་བ། དོན་བཟང་པོ། །ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ། ཚངས་པར་སྤྱོད་པ་རབ་ཏུ་སྟོན་ཏོ། །</s>
  </p>
  <p id="2924">
    <s id="2924:1">རྒྱལ་པོ་དྲི་མེད་དབང་བསྐུར་དེ་འདི་དང་ཉེ་བ་ཞིག་ན། </s>
  </p>
  <p id="2925">
    <s id="2925:1">དེ་བཞིན་གཤེགས་པ་དྲི་མེད་སྤྱན་ཞེས་བྱ་བ་ཆོས་སྟོན་ཏོ་ཞེས་ཐོས་སོ། །</s>
  </p>
  <p id="2926">
    <s id="2926:1">དེ་བཞིན་གཤེགས་པའི་འཁོར་དགེ་སློང་གི་དགེ་འདུན་དཔག་ཏུ་མེད་ཅེས་དེ་སྐད་ཀྱང་ཐོས་སོ། །</s>
  </p>
  <p id="2927">
    <s id="2927:1">ཐོས་ནས་ཀྱང་དེ་འདི་སྙམ་དུ་སེམས་ཏེ། </s>
  </p>
  <p id="2928">
    <s id="2928:1">དེ་བཞིན་གཤེགས་པ་དེ་ནི་ངེས་པར་ཐུན་མོང་མ་ཡིན་པའི་ཡེ་ཤེས་དང་ལྡན་པས་མཁས་པའོ། །</s>
  </p>
  <p id="2929">
    <s id="2929:1">གང་གི་འཁོར་དེ་སྙེད་ཅིག་ཡོད་པ་དེ་ལ་ཆོས་དང་འཐུན་པས་ཕྱིར་བརྒལ་བར་འདི་ལ་སུ་ཡང་ནུས་པ་མེད་དོ། །</s>
  </p>
  <p id="2930">
    <s id="2930:1">གང་བདག་དེ་བཞིན་གཤེགས་པ་དྲི་མེད་སྤྱན་དེའི་དྲུང་དུ་སོང་སྟེ། </s>
  </p>
  <p id="2931">
    <s id="2931:1">རྣམ་པར་བྱང་བ་ཤེས་པ་ཡང་དག་པར་འདུ་བ་ཤེས་པ་ཡོངས་སུ་ཞུ་བར་བྱའོ་</s>
    <s id="2931:2">སྙམ་ནས་དེ་སྲོག་ཆགས་འབུམ་ཕྲག་བརྒྱད་དང་ལྷན་ཅིག་བློན་པོ་སྟོང་ཐམ་པ་དང་ལྷན་ཅིག །</s>
  </p>
  <p id="2932">
    <s id="2932:1">བུད་མེད་འབུམ་ཕྲག་བརྒྱད་དང་ལྷན་ཅིག་ཏུ་དེ་བཞིན་གཤེགས་པ་དྲི་མེད་སྤྱན་ག་ལ་བ་དེར་དོང་ངོ་། །</s>
  </p>
  <p id="2933">
    <s id="2933:1">དེའི་ཚེ་དེ་བཞིན་གཤེགས་པ་དེ་སྲོག་ཆགས་ཁྲི་ཕྲག་དཔག་ཏུ་མེད་པ་དག་གིས་ཡོངས་སུ་བསྐོར་བ་ལ་ཆོས་སྟོན་ཏེ། </s>
  </p>
  <p id="2934">
    <s id="2934:1">འཁོར་དེ་སྒྲ་ཆུང་ལ་སེམས་ཅན་ཐམས་ཅད་ཀྱི་བསམས་ཤིང་རྣ་བ་བླགས་ཏེ་ཆོས་ཉན་ཏོ། །</s>
  </p>
  <p id="2935">
    <s id="2935:1">དེའི་ཚེ་འཁོར་གྱི་དཀྱིལ་འཁོར་དེའི་ནང་ན་སྒྲ་ཐ་ན་ལུད་པའི་སྒྲ་ཙམ་ཡང་མེད་དོ། །</s>
  </p>
  <p id="2936">
    <s id="2936:1">རྒྱལ་པོ་དེ་སྔོན་གྱི་དགེ་བའི་རྩ་བ་བསགས་པས་དེ་བུད་མེད་འབུམ་ཕྲག་བརྒྱད་ཀྱི་ནང་ན་འདུག་བཞིན་དུ་བསམ་གཏན་བཞི་པའི་བར་ལ་སྙོམས་པར་ཞུགས་སོ། །</s>
  </p>
  <p id="2937">
    <s id="2937:1">དེས་དེ་བཞིན་གཤེགས་པ་དེ་མཐོང་<ref folio="F.203.b"/>བ་ཙམ་ཉིད་ཀྱིས་དབང་པོ་དེ་དག་ཞི། </s>
  </p>
  <p id="2938">
    <s id="2938:1">སྤྱོད་ལམ་ཞི་བར་ཤེས་ནས་</s>
  </p>
  <p id="2939">
    <s id="2939:1">དེ་བཞིན་གཤེགས་པ་དེ་ལ་གཞལ་དུ་མེད་པའི་དགའ་བ་བསྐྱེད་ཅིང་། </s>
    <s id="2939:2">དེ་བཞིན་གཤེགས་པ་དེའི་འཁོར་འདི་སྙེད་ཅིག་ཡོད་པ་ལ་ཕྱིར་བརྒལ་བར་སུས་ཀྱང་མི་ནུས་སོ། །</s>
  </p>
  <p id="2940">
    <s id="2940:1">དེ་ཅིའི་ཕྱིར་ཞེ་ན་</s>
    <s id="2940:2">འཁོར་འདི་སྙེད་ཅིག་ཡོད་པའི་ཕྱིར་རོ། </s>
  </p>
  <p id="2941">
    <s id="2941:1">འདི་ལྟར་དེ་བཞིན་གཤེགས་པ་དེའི་སྤྱོད་ལམ་ཞི་སྟེ། </s>
  </p>
  <p id="2942">
    <s id="2942:1">སྤྱོད་ལམ་དེ་དང་འདྲ་བ་གང་ཡང་མེད་དོ། །</s>
  </p>
  <p id="2943">
    <s id="2943:1">ཐུན་མོང་མ་ཡིན་ནོ། །</s>
  </p>
  <p id="2944">
    <s id="2944:1">རྣམ་གྲངས་དེས་ན་དེ་བཞིན་གཤེགས་པ་དེ་ནི་ཐེ་ཙོམ་མེད་པར་ཐུན་མོང་མ་ཡིན་པའི་ཡེ་ཤེས་དང་ལྡན་པའོ་སྙམ་མོ། །</s>
  </p>
  <p id="2945">
    <s id="2945:1">དེ་འཁོར་དེ་དག་དང་བཙུན་མོའི་འཁོར་དེ་དག་དང་ལྷན་ཅིག་ཏུ་དེ་བཞིན་གཤེགས་པ་དྲི་མེད་སྤྱན་དེ་ག་ལ་བ་དེར་དོང་ངོ་། །</s>
  </p>
  <p id="2946">
    <s id="2946:1">དེ་ནས་དེ་བཞིན་གཤེགས་པ་དྲི་མེད་སྤྱན་གྱིས་རྒྱང་རིང་པོ་ཉིད་ནས་འདི་སྐད་བཀའ་སྩལ་ཏེ། </s>
  </p>
  <p id="2947">
    <s id="2947:1">རྒྱལ་པོ་ཆེན་པོ་ཚུར་སྤྱོན་རྒྱལ་པོ་ཆེན་པོ་ལེགས་པར་བྱོན་ཏོ། །</s>
  </p>
  <p id="2948">
    <s id="2948:1">རྒྱལ་པོ་ཆེན་པོ་དེ་བཞིན་གཤེགས་པ་མཐོང་བར་བྱ་བའི་ཕྱིར། ཡུན་རིང་པོ་ནས་འབད་པར་བྱས་སོ། །</s>
  </p>
  <p id="2949">
    <s id="2949:1">རྒྱལ་པོ་ཆེན་པོ་ཁྱོད་དེ་བཞིན་གཤེགས་པ་མཐོང་ནས་དོན་ཡོད་པར་འགྱུར་རོ། །</s>
  </p>
  <p id="2950">
    <s id="2950:1">རྒྱལ་པོ་ཆེན་པོ་ཁྱོད་འབྲས་བུ་དང་བཅས་པར་འགྲོ་ཞིང་། </s>
    <s id="2950:2">དེ་བཞིན་གཤེགས་པ་ལ་ཞུས་པ་ལུང་བསྟན་པས་བརྣག་པ་ཡོངས་སུ་རྫོགས་པར་འགྱུར་རོ། །</s>
  </p>
  <p id="2951">
    <s id="2951:1">དེ་ནས་རྒྱལ་པོ་དྲི་མེད་དབང་བསྐུར་དེས་འཁོར་དང་ལྷན་ཅིག་ཏུ་དེ་བཞིན་གཤེགས་པ་དེའི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="2952">
    <s id="2952:1">ཕྱོགས་གཅིག་ཏུ་འདུག་གོ། །</s>
  </p>
  <p id="2953">
    <s id="2953:1">དེའི་ཚེ་ཚངས་རིས་ཀྱི་ལྷ་བྱེ་བ་ཕྲག་བརྒྱད་ཅུ་དེ་བཞིན་གཤེགས་པ་དེའི་སྟེང་གི་བར་སྣང་ལ་ཐལ་མོ་སྦྱར་ཏེ་འཁོད་དོ། །</s>
  </p>
  <p id="2954">
    <s id="2954:1">འདོད་པ་ན་སྤྱོད་པའི་ལྷ་གང་དག་གི་མིག་གིས་ཀྱང་མཐོང་བར་མི་འགྱུར་ན། </s>
  </p>
  <p id="2955">
    <s id="2955:1">མིར་གྱུར་པས་ལྟ་སྨོས་ཀྱང་ཅི་དགོས། </s>
  </p>
  <p id="2956">
    <s id="2956:1">དེས་ན་དེ་བཞིན་གཤེགས་པ་དྲི་མེད་སྤྱན་དེས་ཇི་ལྟ་བུའི་རྫུ་འཕྲུལ་མངོན་པར་འདུ་མཛད་པ་མངོན་པར་འདུ་མཛད་དེ། </s>
  </p>
  <p id="2957">
    <s id="2957:1">དེ་ལྟ་བུའི་རྫུ་འཕྲུལ་མངོན་པར་འདུ་མཛད་པ། མངོན་པར་འདུ་མཛད་པས་རྒྱལ་པོ་དྲི་མེད་དབང་བསྐུར་གྱིས་མིའི་འཁོར་དེ་</s>
  </p>
  <p id="2958">
    <s id="2958:1">དང་འདོད་པ་ན་སྤྱོད་པའི་ལྷའི་འཁོར་དེ་</s>
  </p>
  <p id="2959">
    <s id="2959:1">དང་། ཚངས་རིས་ཀྱི་ལྷའི་འཁོར་དེ་དག་མཐོང་ངོ་། །</s>
  </p>
  <p id="2960">
    <s id="2960:1">མཐོང་ནས་འདི་སྙམ་དུ་སེམས་ཏེ། </s>
  </p>
  <p id="2961">
    <s id="2961:1">དེ་བཞིན་གཤེགས་པ་དྲི་མེད་སྤྱན་དེ་ལ་ཕྱིར་རྒོལ་བར་སུས་ཀྱང་མི་ནུས་ཏེ། </s>
  </p>
  <p id="2962">
    <s id="2962:1">འདི་ནི་གནས་<ref folio="F.204.a"/>མ་ཡིན་ནོ། །</s>
  </p>
  <p id="2963">
    <s id="2963:1">གང་འདོད་པ་ན་སྤྱོད་པའི་ལྷ་འདི་དག་ཐམས་ཅད་ཐལ་མོ་སྦྱར་བ་དང་། ཚངས་རིས་ཀྱི་ལྷ་འདི་དག་བར་སྣང་ལ་ཐལ་མོ་སྦྱར་ཏེ་</s>
  </p>
  <p id="2964">
    <s id="2964:1">འདུག་པས་ཕྱིར་བརྒལ་བར་གང་ལྷ་དག་གིས་ཀྱང་མི་ནུས་ན་</s>
  </p>
  <p id="2965">
    <s id="2965:1">མིར་གྱུར་པས་ལྟ་སྨོས་ཀྱང་ཅི་དགོས་སྙམ་ནས་</s>
  </p>
  <p id="2966">
    <s id="2966:1">དེ་སྟན་ལས་ལངས་ཏེ</s>
  </p>
  <p id="2967">
    <s id="2967:1">པུས་མོ་གཡས་པའི་ལྷ་ང་ས་ལ་བཙུགས་ནས་བཅོམ་ལྡན་འདས་དེ་བཞིན་གཤེགས་པ་དྲི་མེད་སྤྱན་དེ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། </s>
  </p>
  <p id="2968">
    <s id="2968:1">བཅོམ་ལྡན་འདས་དེ་བཞིན་གཤེགས་པ་དྲི་མེད་སྤྱན་དེ་ལ་ཚིགས་སུ་བཅད་དེ་མངོན་པར་བསྟོད་པ།། །།</s>
    <s id="2968:2">བམ་པོ་བཅུ་དགུ་པ། </s>
    <s id="2968:3">མཁྱེན་རབ་ཆེན་པོ་ཆོས་ཀུན་ཕ་རོལ་གཤེགས་ལ་ཕྱག་འཚལ་ལོ། །</s>
  </p>
  <p id="2969">
    <s id="2969:1">ལྷར་བཅས་འཇིག་རྟེན་གང་དག་ཁྱོད་ལ་ཐལ་མོ་སྦྱར་ནས་མཆིས། །</s>
  </p>
  <p id="2970">
    <s id="2970:1">ལྷ་དང་མི་དང་དྲི་ཟ་མིའམ་ཅི་དང་ལྟོ་འཕྱེ་ཆེ། །</s>
  </p>
  <p id="2971">
    <s id="2971:1">སངས་རྒྱས་ལ་ནི་ཐམས་ཅད་ཐལ་མོ་སྦྱར་ནས་ལྟ་ཞིང་མཆིས། །</s>
  </p>
  <p id="2972">
    <s id="2972:1">འདི་ཀུན་བཅོམ་ལྡན་འདས་ཀྱི་མཁྱེན་རབ་ཀུན་ཏུ་གཟིགས་ནས་མཆིས། །</s>
  </p>
  <p id="2973">
    <s id="2973:1">དེས་ན་ལྷར་བཅས་འཇིག་རྟེན་ཐལ་མོ་སྦྱར་ནས་ཕྱག་འཚལ་བགྱིད། །</s>
    <s id="2973:2">མཁྱེན་རབ་ཆེན་པོ་ཁྱོད་ཀྱི་མཁྱེན་རབ་ཐོབ་ཕྱིར་ཕྱག་འཚལ་ཏེ། །</s>
  </p>
  <p id="2974">
    <s id="2974:1">འདི་ཀུན་བཅོམ་ལྡན་འདས་ཀྱི་མཁྱེན་རབ་ཀུན་དུ་བཟུང་ནས་མཆིས། །</s>
  </p>
  <p id="2975">
    <s id="2975:1">ཁྱོད་ཀྱི་གཟུགས་དང་འདྲ་བ་མ་མཆིས་མཁྱེན་རབ་འདྲ་མ་མཆིས། །</s>
  </p>
  <p id="2976">
    <s id="2976:1">འདི་ཀུན་རྐང་གཉིས་མཆོག་ལ་ཡིད་ཀྱིས་ཤེས་པར་བགྱིས་ནས་མཆིས། །</s>
  </p>
  <p id="2977">
    <s id="2977:1">ཇི་ལྟར་ཐོས་བཞིན་དེ་ལྟར་མཐོང་སྟེ་དེ་བས་ལྷག་པར་བཟང་། །</s>
  </p>
  <p id="2978">
    <s id="2978:1">བདག་གིས་བདེ་གཤེགས་མཐོང་བའི་བདག་ནི་མི་ཉིད་ལེགས་པར་རྙེད། །</s>
  </p>
  <p id="2979">
    <s id="2979:1">ལྷ་ཀླུ་གནོད་སྦྱིན་ལྷ་མ་ཡིན་དང་དེ་བཞིན་སྲིན་པོ་དག །</s>
  </p>
  <p id="2980">
    <s id="2980:1">འཇིག་རྟེན་གསུམ་ན་ཁྱོད་དང་འདྲ་བ་མ་མཆིས་སོ། །</s>
  </p>
  <p id="2981">
    <s id="2981:1">འདྲེན་པ་གང་ལ་བདག་གིས་སྔོན་གྱི་བརྒལ་བའི་སེམས་བྱུང་བ། །འཇིག་རྟེན་འདྲེན་པ་མཐོང་བ་ཙམ་གྱིས་དེ་ཉིད་མ་མཆིས་སོ། །</s>
  </p>
  <p id="2982">
    <s id="2982:1">བརྩོན་ཆེན་མཁྱེན་རབ་ཐུགས་བརྩེར་ལྡན་པ་ཁྱོད་ལ་ཞུ་བགྱི་བ། །དགེ་བའི་ལས་གང་བགྱིས་པས་སྐྱོན་རྣམས་ཀུན་གྱིས་གོས་མི་འགྱུར། །</s>
  </p>
  <p id="2983">
    <s id="2983:1" flag="alternateSource">དེ་ནས་དེ་བཞིན་གཤེགས་པ་དྲི་མེད་སྤྱན་གྱིས་རྒྱལ་པོ་བདུད་རྩི་དབང་བསྐུར་དེའི་ཤེས་རབ་འདི་ལྟ་བུ་འབྱུང་པོ་ཐམས་ཅད་ལ་ཕན་པ་དང་བདེ་བ་དེ་གསན་ནས། </s>
  </p>
  <p id="2984">
    <s id="2984:1">གསུང་མ་འཁྲུལ་བ་དང་སྤོབས་པ་གྲོལ་བས་རྒྱལ་པོ་བདུད་རྩིའི་དབང་བསྐུར་དེ་ལ་སླར་<ref folio="F.204.b"/>ཚིགས་སུ་བཅད་དེ་</s>
  </p>
  <p id="2985">
    <s id="2985:1">བཀའ་སྩལ་པ། </s>
    <s id="2985:2">འཇིག་རྟེན་ཀུན་ལ་ཕན་བྱེད་ཞུ་བ་ཞུས་པ་ལེགས་སོ་ལེགས། །</s>
  </p>
  <p id="2986">
    <s id="2986:1">ཁྱེད་ཀྱི་དོན་དེ་བཤད་ཀྱི་ཇི་ལྟ་བ་བཞིན་ང་ལ་ཉོན། །</s>
  </p>
  <p id="2987">
    <s id="2987:1">འབར་བ་ལྟ་བུར་ཡེ་ཤེས་གང་གིས་ཉོན་མོངས་སྲེག་པར་བྱེད། །</s>
  </p>
  <p id="2988">
    <s id="2988:1">དེ་ནི་ཤེས་ནས་ཡང་དག་བསྡུས་ཏེ་དེ་འདྲར་སྒྲུབ་བྱེད་ན། །</s>
  </p>
  <p id="2989">
    <s id="2989:1">ཉོན་མོངས་དག་ལས་རྣམ་གྲོལ་ཤེས་པ་དེ་ལ་མི་ཆགས་ཏེ། །</s>
  </p>
  <p id="2990">
    <s id="2990:1">ཇི་ལྟར་ཕ་རོལ་ཕྱིན་པ་གཟིངས་ལ་ལྟོས་མེད་བོར་ནས་འགྲོ། །</s>
  </p>
  <p id="2991">
    <s id="2991:1">དེ་བཞིན་རྒྱལ་བའི་མཁྱེན་པས་སྡུག་བསྔལ་རྒྱུ་ནི་སྲེག་བྱེད་ལ། །</s>
    <s id="2991:2">ཤེས་པ་དེ་ལ་གནས་པར་མི་བྱེད་འདི་ནི་དགེ་བའི་ལམ། །</s>
    <s id="2991:3">བྱང་ཆུབ་སེམས་དཔའ་འཇིགས་མེད་མཁས་པ་དེ་ནི་འདིར་སློབ་ན</s>
  </p>
  <p id="2992">
    <s id="2992:1">རྟག་ཏུ་མཉམ་པར་གཞག་ཅིང་རྣམ་གཡེང་འདི་དག་མེད་པར་འགྱུར། །</s>
  </p>
  <p id="2993">
    <s id="2993:1">བྱང་ཆུབ་གཞོལ་བའི་སེམས་ཀྱིས་འཆག་པ་དང་ནི་གནས་པ་དང་། །</s>
    <s id="2993:2">མཁས་པ་ཤེས་རབ་བཅས་པ་འདུག་དང་མལ་དུ་ཉལ་བར་བྱེད། །</s>
  </p>
  <p id="2994">
    <s id="2994:1">ཆོས་ཀུན་ངོ་བོ་ཉིད་ཀྱིས་ངོ་བོ་མེད་པར་རབ་ཏུ་ཤེས། །</s>
  </p>
  <p id="2995">
    <s id="2995:1">མཁས་པ་ཆོས་རྣམས་ཐམས་ཅད་ལ་ནི་གནས་པར་མི་བྱེད་དོ། །</s>
  </p>
  <p id="2996">
    <s id="2996:1">འཇིག་རྟེན་མགོན་པོ་སྐྱོབ་པ་དེ་ཡི་གསུང་དེ་ཐོས་ནས་སུ། །ཡིད་ལ་བརྣག་པ་དགའ་ཞིང་སྟོན་པ་ལ་ནི་མངོན་པར་བསྟོད། །</s>
  </p>
  <p id="2997">
    <s id="2997:1">འཇིག་རྟེན་སྤྱོད་བཅོམ་འཇིག་རྟེན་གསལ་མཛད་ཁྱོད་ལ་ཕྱག་འཚལ་ལོ། །</s>
  </p>
  <p id="2998">
    <s id="2998:1">འདྲེན་པ་རང་གི་གྲོལ་བས་སེམས་ཅན་དག་གི་སྡུག་བསྔལ་བཀྲོལ། །</s>
  </p>
  <p id="2999">
    <s id="2999:1">དེད་དཔོན་བླ་ན་མེད་པ་བརྩོན་འགྲུས་ཆེན་པོ་མྱུར་མཛད་པ། །</s>
    <s id="2999:2">འདྲེན་པ་རང་གི་རྒལ་བས་སེམས་ཅན་མང་པོ་དེ་དག་བསྒྲལ། །</s>
    <s id="2999:3">ཁྱོད་ཀྱིས་མ་རིག་པ་ཡི་སྦུབས་བཅོམ་ཁྱོད་ཀྱིས་སྣང་བ་བསྟན། །</s>
  </p>
  <p id="3000">
    <s id="3000:1">ཁྱོད་ཀྱིས་འོད་དཔག་མེད་པས་སངས་རྒྱས་ཞིང་ནི་རབ་ཏུ་སྣང་། །</s>
  </p>
  <p id="3001">
    <s id="3001:1">ཁྱོད་ཀྱི་འོད་ཀྱིས་ཀུན་མཁྱེན་སངས་རྒྱས་ཞིང་ནི་དཔག་ཏུ་མེད། །</s>
  </p>
  <p id="3002">
    <s id="3002:1">གྲངས་མེད་བྱེ་བ་དག་ཏུ་སྣང་བས་རྟག་ཏུ་ཁྱབ་པར་མཛད། །</s>
  </p>
  <p id="3003">
    <s id="3003:1">སྒྲ་གཅན་ཟླ་བ་བཏང་ལྟར་ནམ་མཁའི་དཀྱིལ་ན་དྲི་མ་མེད། །</s>
  </p>
  <p id="3004">
    <s id="3004:1">ཟླ་བ་རྣམ་པར་སྣང་ལྟར་དེ་བཞིན་སངས་རྒྱས་རྣམ་པར་སྣང་། །</s>
  </p>
  <p id="3005">
    <s id="3005:1">ལྷ་མ་ཡིན་གྱི་ཞགས་བཅད་ནམ་མཁའི་དཀྱིལ་ན་དྲི་མ་མེད། །</s>
  </p>
  <p id="3006">
    <s id="3006:1">ཉི་མའི་འོད་ཟེར་བརྒྱ་དག་རྣམ་ཤར་བར་སྣང་གསལ་བྱེད་ལྟར། །</s>
    <s id="3006:2">བདུད་ཀྱི་ཞགས་པ་བཅད་ནས་སངས་རྒྱས་ཉི་མ་ཡང་དག་འཕགས། །</s>
  </p>
  <p id="3007">
    <s id="3007:1">བདུད་ཕྱོགས་ངེས་པར་བཅོམ་ནས་སངས་རྒྱས་ལམ་ལ་རྣམ་སྣང་མཛད། །</s>
  </p>
  <p id="3008">
    <s id="3008:1">སྲིན་<ref folio="F.205.a"/>བུ་མེ་ཁྱེར་འོད་པས་ཉི་འོད་ཡང་དག་འཕགས་པ་ལྟར། །རྒྱལ་བའི་ཉི་མ་ཡང་དག་འཕགས་པས་མུ་སྟེགས་སྣང་བར་མཛད། །</s>
  </p>
  <p id="3009">
    <s id="3009:1">འདི་ལྟར་འཇིག་རྟེན་མགོན་པོ་འོད་མཛད་པ་ལ་སྐྱབས་སུ་མཆི། །</s>
    <s id="3009:2">མུན་པར་བྱེད་པ་བཅོམ་ནས་ཀུན་ཏུ་སྣང་བ་རྣམ་པར་བསྟན། །</s>
  </p>
  <p id="3010">
    <s id="3010:1">ཉི་མ་ཀུན་མིག་སྣང་ལྟར་སངས་རྒྱས་སྤྱན་ནི་རྣམ་པར་སྣང་། །</s>
  </p>
  <p id="3011">
    <s id="3011:1">སྟོན་ཀའི་སྤྲིན་ལས་ཉི་མ་ཤར་ལྟར་རྣམ་པར་སྣང་བར་མཛད། །</s>
  </p>
  <p id="3012">
    <s id="3012:1">དེ་ནས་རྒྱལ་པོ་བདུད་རྩིས་དབང་བསྐུར་གྱི་ཞུ་བ་ལུང་བསྟན་པ་འདིས་མངོན་པར་དགའ་ནས་</s>
  </p>
  <p id="3013">
    <s id="3013:1">བཅོམ་ལྡན་འདས་དེ་བཞིན་གཤེགས་པ་དྲི་མེད་སྤྱན་དེ་ལ་ཚིགས་སུ་བཅད་དེ་</s>
  </p>
  <p id="3014">
    <s id="3014:1">མངོན་པར་བསྟོད་པའི་དགེ་བའི་རྩ་བ་དེས་བསྐལ་པ་གྲངས་མེད་པ་དགུ་བཅུ་རྩ་དྲུག་ཏུ་ལོག་པར་མ་སོང་ཞིང་ནམས་ཀྱང་རིགས་ངན་དག་ཏུ་མ་སྐྱེས། </s>
  </p>
  <p id="3015">
    <s id="3015:1">ནམས་ཀྱང་སོ་སྔོར་མ་གྱུར་མིག་སེར་པོར་མ་ཡིན་འཇིགས་པའི་མིག་ཏུ་མ་ཡིན། </s>
  </p>
  <p id="3016">
    <s id="3016:1">རྣམ་པར་འཁྲུལ་པའི་མིག་ཏུ་མ་ཡིན་ཏེ། </s>
  </p>
  <p id="3017">
    <s id="3017:1">རྟག་པར་རྒྱུན་དུ་བདག་ཉིད་འོད་ཅན་དུ་གྱུར། </s>
  </p>
  <p id="3018">
    <s id="3018:1">འདྲེན་པ་དང་ཤེས་པ་དང་ཆོ་འཕྲུལ་ཅན་དུ་གྱུར། </s>
  </p>
  <p id="3019">
    <s id="3019:1">སངས་རྒྱས་ཀྱིས་གནང་། སངས་རྒྱས་ཀྱི་ཞིང་གང་དུ་སྐྱེས་པ་དེར་སངས་རྒྱས་འབྱུང་བ་ཤིན་ཏུ་ཤེས། </s>
  </p>
  <p id="3020">
    <s id="3020:1">དེར་སྲོག་ཆགས་ཤིན་ཏུ་འཁོར་བ་བྱེ་བ་ཁྲག་ཁྲིག་བརྒྱ་སྟོང་ཕྲག་དཔག་ཏུ་མེད་པ་དག་ཐེག་པ་གསུམ་སྟེ། </s>
  </p>
  <p id="3021">
    <s id="3021:1">ཉན་ཐོས་ཀྱི་ཐེག་པའམ། རང་སངས་རྒྱས་ཀྱི་ཐེག་པའམ། བླ་ན་མེད་པའི་སངས་རྒྱས་ཀྱི་ཐེག་པས་འདུལ་བར་བྱེད་དོ། །</s>
  </p>
  <p id="3022">
    <s id="3022:1">མཽད་གལ་གྱི་བུ་ཁྱོད་དེའི་ཚེ་དེའི་དུས་ན། </s>
  </p>
  <p id="3023">
    <s id="3023:1">རྒྱལ་པ་བདུད་རྩིས་དབང་བསྐུར་ཞེས་བྱ་བར་གྱུར་པ་དེ་གཞན་ཡིན་པར་ཐེ་ཙོམ་མམ་ཡིད་གཉིས་ཟ་ན་དེ་ལྟར་མི་བལྟ་སྟེ། </s>
  </p>
  <p id="3024">
    <s id="3024:1">ང་དེའི་ཚེ་དེའི་དུས་ན་རྒྱལ་པོ་བདུད་རྩིས་དབང་བསྐུར་ཞེས་བྱ་བར་གྱུར་ཏོ། །</s>
  </p>
  <p id="3025">
    <s id="3025:1">ང་བྱང་ཆུབ་སེམས་དཔའི་སྤྱད་པ་སྤྱོད་པ་ན་སྨོན་ལམ་འདི་ལྟ་བུ་དག་བཏབ་སྟེ། </s>
  </p>
  <p id="3026">
    <s id="3026:1">བདག་སངས་རྒྱས་ཀྱི་ཞིང་གང་དུ་སྐྱེས་པ་དེར་སངས་རྒྱས་བྱུང་བར་སེམས་ཅན་དག་ཤིན་ཏུ་ཤེས་པར་གྱུར་ཅིག །</s>
  </p>
  <p id="3027">
    <s id="3027:1">སྨོན་ལམ་དེ་ལྟ་བུས་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="3028">
    <s id="3028:1">འདི་ལྟར་དེ་གནོད་སེམས་མེད་པའི་སེམས་སུ་གྱུར་པའི་ཕྱིར་ཤེས་པ་དེ་ལ་མངོན་པར་ཞེན་པས་སེམས་ཅན་ཁྲི་ཕྲག་དཔག་ཏུ་མེད་པ་དག་བཏུལ་ཏོ། །</s>
  </p>
  <p id="3029">
    <s id="3029:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་སྨོན་ལམ་ཡོངས་སུ་<ref folio="F.205.b"/>རྫོགས་པར་བྱ་ཞིང་ཡོངས་སུ་སྦྱང་བར་བྱའོ། །</s>
  </p>
  <p id="3030">
    <s id="3030:1">མཽད་གལ་གྱི་བུ་ངས་རྣམ་པར་གནས་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་བླ་ན་</s>
  </p>
  <p id="3031">
    <s id="3031:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་སེམས་ཅན་རྣམས་ལ་རྣམ་པར་གནས་པ་ཤེས་པ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས</s>
  </p>
  <p id="3032">
    <s id="3032:1">དགེ་བའི་རྩ་བ་རྒྱ་ཆེ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="3033">
    <s id="3033:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="3034">
    <s id="3034:1">དེའི་ཕ་རོལ་གྱི་ཡང་ཆེས་ཕ་རོལ་ན་དེ་བཞིན་གཤེགས་པ་ནྱ་གྲོ་དྷའི་རྒྱལ་པོ་ཞེས་བྱ་བ་ནས། </s>
  </p>
  <p id="3035">
    <s id="3035:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="3036">
    <s id="3036:1">དེ་བཞིན་གཤེགས་པ་ནྱ་གྲོ་དྷའི་རྒྱལ་པོ་དེའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་བརྗོད་དུ་མེད་པ་དགུ་བཅུ་རྩ་དྲུག་ཏུ་གྱུར་ཏོ། །</s>
  </p>
  <p id="3037">
    <s id="3037:1">དེའི་ཚེ་སངས་རྒྱས་ཀྱི་ཞིང་གྲོང་ཁྱེར་རྒྱ་ཆེ་བ་དེར་ཐམས་ཅད་ནས་ཐམས་ཅད་དུ་སེམས་ཅན་དམྱལ་བ་མ་བྱུང་། </s>
  </p>
  <p id="3038">
    <s id="3038:1">དུད་འགྲོའི་སྐྱེ་གནས་མེད། </s>
  </p>
  <p id="3039">
    <s id="3039:1">གཤིན་རྗེའི་འཇིག་རྟེན་མེད། </s>
  </p>
  <p id="3040">
    <s id="3040:1">སེམས་ཅན་གྱི་མདོག་ཐ་དད་པ་ཉིད་གང་ཡང་མེད་དེ། </s>
  </p>
  <p id="3041">
    <s id="3041:1">སེམས་ཅན་དེ་དག་ཐམས་ཅད་ཀྱི་མདོག་གཅིག་ཏུ་གྱུར་ཏེ། </s>
  </p>
  <p id="3042">
    <s id="3042:1">འདི་ལྟ་སྟེ། གསེར་གྱི་མདོག་གོ། །</s>
  </p>
  <p id="3043">
    <s id="3043:1">སེམས་ཅན་གྱི་དབྱིབས་ཐ་དད་པ་ཉིད་གང་ཡང་མེད་དེ། </s>
  </p>
  <p id="3044">
    <s id="3044:1">སེམས་ཅན་དེ་དག་ཐམས་ཅད་ནྱ་གྲོ་དྷའི་ཚད་དུ་གྱུར་ཏོ། །</s>
  </p>
  <p id="3045">
    <s id="3045:1">སེམས་ཅན་གྱི་ལོངས་སྤྱོད་ཐ་དད་པ་ཉིད་གང་ཡང་མེད་དེ་སེམས་ཅན་དེ་དག་ཐམས་ཅད་ལོངས་སྤྱོད་གཅིག་ཏུ་གྱུར་ཏོ། །</s>
  </p>
  <p id="3046">
    <s id="3046:1">སེམས་ཅན་གྱི་ཚེའི་ཚད་ཐ་དད་པ་ཉིད་གང་ཡང་མེད་དེ་སེམས་ཅན་དེ་དག་ཐམས་ཅད་ཚེའི་ཚད་ངེས་པར་གྱུར་ཏེ། </s>
  </p>
  <p id="3047">
    <s id="3047:1">འདི་ལྟ་སྟེ། སེམས་ཅན་རྣམས་ཚེའི་ཚད་ལོ་བྱེ་བ་ཁྲག་ཁྲིག་ཕྲག་བརྒྱད་ཅུར་གྱུར་ཏོ། །</s>
  </p>
  <p id="3048">
    <s id="3048:1">སེམས་ཅན་གང་ཡང་དུས་བྱེད་པ་ལས་ལྷག་པར་འདའ་བ་མེད་པར་གྱུར། </s>
  </p>
  <p id="3049">
    <s id="3049:1">སེམས་ཅན་གང་ཡང་ཡ་ང་བ་མ་སྤངས་པས་དུས་བྱེད་པར་མ་གྱུར་ཏེ། </s>
  </p>
  <p id="3050">
    <s id="3050:1">སེམས་ཅན་དེ་དག་ཐམས་ཅད་ཁྱད་པར་དུ་འགྲོ་བའི་དུས་བྱེད་པར་གྱུར་ཏོ། །</s>
  </p>
  <p id="3051">
    <s id="3051:1">དེ་སྐད་ཅེས་བཀའ་སྩལ་པ་དང་། ཚེ་དང་ལྡན་པ་མཽད་གལ་གྱི་བུས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="3052">
    <s id="3052:1">བཅོམ་ལྡན་འདས་གང་གི་ཚེ་སེམས་ཅན་དེ་དག་ཐམས་ཅད་བྱེ་བྲག་མ་མཆིས་པར་གྱུར་པ་ལགས་ན། </s>
  </p>
  <p id="3053">
    <s id="3053:1">སེམས་ཅན་དེ་དག་དེ་ནས་གུམ་ནས་ཇི་ལྟར་ཁྱད་པར་དུ་<ref folio="F.206.a"/>མཆི་བར་འགྱུར་ལགས། </s>
    <s id="3053:2">དེ་སྐད་ཅེས་གསོལ་བ་དང་། བཅོམ་ལྡན་འདས་ཀྱིས་ཚེ་དང་ལྡན་པ་མཽད་གལ་གྱི་བུ་ཆེན་པོ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="3054">
    <s id="3054:1">མཽད་གལ་གྱི་བུ་ལེགས་སོ་ལེགས་སོ། །</s>
  </p>
  <p id="3055">
    <s id="3055:1">ཆོས་འདི་དག་ལ་འགྲོ་བ་ཞེས་བྱ་བ་མི་སྣང་སྟེ། </s>
  </p>
  <p id="3056">
    <s id="3056:1">ཆོས་འདི་དག་ལ་ཉན་ཐོས་རྣམས་ཀྱི་འགྲོ་བ་སྣང་བ་མ་ཡིན། </s>
  </p>
  <p id="3057">
    <s id="3057:1">རང་སངས་རྒྱས་རྣམས་ཀྱི་འགྲོ་བ་སྣང་བ་མ་ཡིན། </s>
  </p>
  <p id="3058">
    <s id="3058:1">བྱང་ཆུབ་སེམས་དཔའ་སེམས་དང་པོ་བསྐྱེད་པ་རྣམས་ཀྱི་གང་རེ་ཤིག་བྱང་ཆུབ་སེམས་དཔའ་སེམས་དང་པོ་བསྐྱེད་པ་དེ་དག་ཐམས་ཅད་ཀྱི་འགྲོ་བ་ཡང་འདི་མ་ཡིན་ན། </s>
  </p>
  <p id="3059">
    <s id="3059:1">ཉན་ཐོས་རྣམས་ལྟ་སྨོས་ཀྱང་ཅི་དགོས། </s>
  </p>
  <p id="3060">
    <s id="3060:1">མཽད་གལ་གྱི་བུ་བྱང་ཆུབ་སེམས་དཔའ་གང་རྒྱལ་ཚབ་ཀྱིས་ལ་གནས་པ་དེའི་ས་ཡང་མ་ཡིན་ཏེ། </s>
  </p>
  <p id="3061">
    <s id="3061:1">མཽད་གལ་གྱི་བུ་བྱང་ཆུབ་སེམས་དཔའ་འདི་དག་གི་དགེ་བའི་རྩ་བ་བསྐྱེད་པའི་སྟོབས་ཀྱང་སྣང་ངོ་། །</s>
    <s id="3061:2">མཽད་གལ་གྱི་བུ་འཇིག་རྟེན་གྱི་ཁམས་དེར་དགེ་བའི་རྩ་བའི་ཆོས་གང་ཡང་རུང་བས་འགྲོ་བ་མ་ཡིན་ཏེ</s>
  </p>
  <p id="3062">
    <s id="3062:1">འོན་ཀྱང་བྱང་ཆུབ་སེམས་དཔའ་དེ་དག་གི་བློ་ཉིན་མཚན་དུ་འཕེལ་ཞིང་ཡོངས་སུ་མི་ཉམས་ཏེ། </s>
  </p>
  <p id="3063">
    <s id="3063:1">དེས་ན་ཁྱད་པར་དུ་འགྲོ་བ་ཞེས་བྱའོ། །</s>
  </p>
  <p id="3064">
    <s id="3064:1">དེའི་ཚེ་དེ་བཞིན་གཤེགས་པ་ནྱ་གྲོ་དྷའི་རྒྱལ་པོ་དེའི་སངས་རྒྱས་ཀྱི་ཞིང་དུ་བྱང་ཆུབ་སེམས་དཔའ་ཡིད་གཉིས་ལས་ཡང་དག་པར་འདས་པ་ཞེས་བྱ་བ་ཞིག་བྱུང་སྟེ། །</s>
  </p>
  <p id="3065">
    <s id="3065:1">དེ་རྒྱལ་སྲིད་བྱེད་དོ། །</s>
  </p>
  <p id="3066">
    <s id="3066:1">དེ་ནས་རྒྱལ་པོ་ཡིད་གཉིས་ལས་ཡང་དག་པར་འདས་པའི་འཁོར་གྱི་བུད་མེད་འབུམ་ཕྲག་བརྒྱད་ཅུ་ཡོད་དོ། །</s>
  </p>
  <p id="3067">
    <s id="3067:1">བློན་པོ་ཡང་སྟོང་ཐམ་པ་ཡོད་དོ། །</s>
  </p>
  <p id="3068">
    <s id="3068:1">དེ་ནས་རྒྱལ་པོ་ཡིད་གཉིས་ལས་ཡང་དག་པར་འདས་པ་བུད་མེད་ཁྲི་ཕྲག་བརྒྱད་ཅུ་པོ་དེ་དག་དང་ལྷན་ཅིག་ཏུ་ཧ་ཅང་ཡང་སྲེད་པ་མེད་པའི་གྲོང་ཁྱེར་གྱི་སྐྱེད་མོས་ཚལ་གྱི་སོས་ཀའི་དུས་ཀྱི་ཤིང་གི་མེ་ཏོག་རྒྱས་པ་དབེན་ཞིང་དགའ་བ་བསིལ་བའི་ཚལ་དུ་སོང་ནས་</s>
  </p>
  <p id="3069">
    <s id="3069:1">རྒྱལ་པོ་ཡིད་གཉིས་ལས་ཡང་དག་པར་འདས་པ་དེའི་སྨོན་ལམ་འདི་ལྟ་བུ་དག་བཏབ་བོ། །</s>
    <s id="3069:2">བདག་དང་ཉེ་བའི་སེམས་ཅན་གང་དག་ནོར་མེད་པ་དེ་དག་བདག་གིས་རྒྱལ་པོའི་མཛོད་ནས་</s>
  </p>
  <p id="3070">
    <s id="3070:1">ནོར་དང་ལྡན་པར་བྱའོ། །</s>
  </p>
  <p id="3071">
    <s id="3071:1">ཞེས་དེ་ལྟ་བུའི་བསམ་པས་རྒྱལ་སྲིད་བྱེད་དོ། །</s>
  </p>
  <p id="3072">
    <s id="3072:1">རྒྱལ་པོ་ཡིད་གཉིས་ལས་ཡང་དག་པར་འདས་པ་དེ་ཚུལ་ཁྲིམས་འཆལ་བའི་འདུ་ཤེས་མི་འཇུག་ཚུལ་ཁྲིམས་དང་ལྡན་པའི་འདུ་ཤེས་ཡང་དག་པར་མི་སྤྱོད། </s>
  </p>
  <p id="3073">
    <s id="3073:1"><ref folio="F.206.b"/>དྲན་པ་དང་ལྡན་པའི་འདུ་ཤེས་ཡང་དག་པར་མི་སྤྱོད་དེ་འདོད་པའི་འདོད་ཆགས་ཀུན་ནས་དཀྲིས་པའི་སེམས་ལ་ཀུན་ཏུ་མི་གནས། </s>
  </p>
  <p id="3074">
    <s id="3074:1">ཞེ་སྡང་ཀུན་ནས་དཀྲིས་པའི་སེམས་དང་། གཏི་མུག་ཀུན་ནས་དཀྲིས་པའི་སེམས་ལ་ཀུན་ཏུ་མི་གནས་ཏེ་</s>
  </p>
  <p id="3075">
    <s id="3075:1">ཡོངས་སུ་དག་པའི་ཡིད་ཀྱིས་རྟག་ཏུ་བྱང་ཆུབ་ཀྱི་སེམས་དང་བྲལ་བས་ནམས་ཀྱང་མི་གནས་སོ། །</s>
  </p>
  <p id="3076">
    <s id="3076:1">འོང་བ་དང་འགྲོ་བ་དང་གནས་པ་དང་འདུག་པ་དང་ཉལ་བ་དང་གཉིད་ལོག་པ་ན་དེ་རྒྱགས་པའང་མེད་ན་བག་མེད་པ་ལྟ་ག་ལ་ཞིག་ཡོད། </s>
  </p>
  <p id="3077">
    <s id="3077:1">གཞན་དུ་ན་བྱང་ཆུབ་ཀྱི་སེམས་ཀྱི་རྒྱུན་རབ་ཏུ་འཇུག་སྟེ། </s>
  </p>
  <p id="3078">
    <s id="3078:1">སེམས་ཅན་སྡུག་བསྔལ་བ་རྣམས་ལ་བྱམས་པ་དང་ལྡན། </s>
  </p>
  <p id="3079">
    <s id="3079:1">སེམས་ཅན་ཉོན་མོངས་པ་རྣམས་ལ་སྙིང་རྗེ་དང་ལྡན་སེམས་ཅན་བདེ་བ་རྣམས་ལ་དགའ་བ་དང་ལྡན། </s>
  </p>
  <p id="3080">
    <s id="3080:1">སེམས་ཅན་བྱ་བ་ཡོངས་སུ་རྫོགས་པ་རྣམས་ལ་བཏང་སྙོམས་དང་ལྡན་པར་སེམས་བསྐྱེད་དོ། །</s>
  </p>
  <p id="3081">
    <s id="3081:1">མཚན་མོ་ཉལ་བ་ན་སེམས་སྐྱེད་པར་བྱེད་པ་ནི་འཇིག་རྟེན་ན་བདག་གི་དགེ་བའི་རྩ་བ་བསྐྱེད་པར་བྱ་བའི་ཡོན་གནས་ཡོངས་སུ་འཛིན་པ་སུ་ཡོད་གང་ལ་བདག་ཤེས་པར་བྱ། </s>
  </p>
  <p id="3082">
    <s id="3082:1">བསམ་གཏན་དང་པོ་ལ་ཇི་ལྟར་སྙོམས་པར་འཇུག་པར་བྱ། </s>
  </p>
  <p id="3083">
    <s id="3083:1">བསམ་གཏན་དང་པོ་ལས་ཇི་ལྟར་ལྡང་བར་བྱ། </s>
  </p>
  <p id="3084">
    <s id="3084:1">དེ་བཞིན་དུ་བསམ་གཏན་བཞི་པའི་བར་ལ་ཇི་ལྟར་སྙོམས་པར་འཇུག་པར་བྱ། </s>
  </p>
  <p id="3085">
    <s id="3085:1">བསམ་གཏན་བཞི་པ་ལས་ཇི་ལྟར་ལྡང་བར་བྱ། </s>
  </p>
  <p id="3086">
    <s id="3086:1">དེ་བཞིན་དུ་བྱམས་པ་དང་། སྙིང་རྗེ་དང་། དགའ་བ་དང་། བཏང་སྙོམས་དག་གི་གནས་ཤེས་པ་ལ་ཇི་ལྟར་སྙོམས་པར་འཇུག་པར་བྱ། </s>
  </p>
  <p id="3087">
    <s id="3087:1">གནས་ཤེས་པ་ལ་ཇི་ལྟར་ལྡང་བར་བྱ། </s>
  </p>
  <p id="3088">
    <s id="3088:1">དེ་བཞིན་དུ་ཇི་ལྟར་གནས་ཤེས་པ་ཀུན་འབྱུང་བ་ཤེས་པ་དང་། ཇི་ལྟ་བུར་གནས་ཤེས་པ་འགོག་པ་ཤེས་པ་དང་། ཇི་ལྟར་གནས་ཤེས་པ་འགོག་པར་འགྱུར་བའི་ལམ་ཤེས་པ་ལ་སྙོམས་པར་འཇུག་པར་བྱ། </s>
  </p>
  <p id="3089">
    <s id="3089:1">ཇི་ལྟར་གནས་ཤེས་པ་འགོག་པར་འགྱུར་བའི་ལམ་ཤེས་པ་ལས་ལྡང་བར་བྱ། </s>
  </p>
  <p id="3090">
    <s id="3090:1">དེ་བཞིན་དུ་གནས་ཤེས་པ་དང་། ཀུན་འབྱུང་བ་དང་། འགོག་པ་དང་། ལམ་དང་། དེ་བཞིན་དུ་ཐམས་ཅད་མཁྱེན་པའི་ཤེས་པ་ལ་ཇི་ལྟར་སྙོམས་པར་འཇུག་པར་བྱ། </s>
  </p>
  <p id="3091">
    <s id="3091:1">ཇི་ལྟར་ལྡང་བར་བྱ། </s>
  </p>
  <p id="3092">
    <s id="3092:1">དེ་བཞིན་དུ་ཀུན་འབྱུང་བ་དང་། འགོག་པ་དང་། ལམ་ཤེས་པ་ལ་ཡང་བྱའོ། །</s>
  </p>
  <p id="3093">
    <s id="3093:1">དེ་ནས་རྒྱལ་པོ་ཡིད་གཉིས་ལས་ཡང་དག་པར་འདས་པའི་གཉེན་རྙིང་བ་<ref folio="F.207.a"/>སྣག་གི་གཉེན་མཚམས་སྔོན་གྱི་ལྷ་ཞིག་གིས་རྒྱལ་པོའི་ཕོ་བྲང་དེ་སྣང་བར་བྱས་ནས་</s>
  </p>
  <p id="3094">
    <s id="3094:1">ལུས་མ་སྦས་པར་རྒྱལ་པོ་ཡིད་གཉིས་ལས་ཡང་དག་པར་འདས་པ་དེ་ལ་ཚིགས་སུ་བཅད་དེ་</s>
  </p>
  <p id="3095">
    <s id="3095:1">སྨྲས་པ། </s>
    <s id="3095:2">རྒྱལ་པོ་ཆེན་པོ་ལེགས་སོ་ལེགས། །</s>
  </p>
  <p id="3096">
    <s id="3096:1">མི་ཡི་བདག་པོ་ཁྱོད་ལེགས་སོ། །</s>
  </p>
  <p id="3097">
    <s id="3097:1">འཇིག་རྟེན་ཀུན་ལ་ཕན་འདོད་པ། །ཁྱོད་ཀྱི་སེམས་ཀྱི་བསམ་པ་ལེགས། །</s>
  </p>
  <p id="3098">
    <s id="3098:1">དེ་བཞིན་གཤེགས་པ་འཇིག་རྟེན་བཞུགས། །</s>
  </p>
  <p id="3099">
    <s id="3099:1">མཚན་ནི་ནྱ་གྲོ་དྷ་ཞེས་བོད། །</s>
    <s id="3099:2">སངས་རྒྱས་དེ་དྲུང་དེ་སོང་ལ། །སྐྱེ་བོའི་བདག་པོས་ཡོངས་སུ་ཞུས། །</s>
  </p>
  <p id="3100">
    <s id="3100:1">ལྷ་དེ་ཡི་ནི་ཚིག་དེ་དག །མི་ཡི་བདག་པོས་ཐོས་ནས་སུ། །སེམས་དགའ་ཡིད་ནི་མགུ་གྱུར་ནས། །</s>
  </p>
  <p id="3101">
    <s id="3101:1">ལྷ་ལ་མངོན་པར་སྨྲས་པ་ནི། །</s>
    <s id="3101:2">འཇིག་རྟེན་གསལ་བར་མཛད་པ་ཡི། །རྐང་གཉིས་མཆོག་ནི་ཡུལ་གང་ན། །</s>
  </p>
  <p id="3102">
    <s id="3102:1">བཞུགས་པ་དེར་ནི་བདག་མཆི་ཞིང་། །བསྙེན་བཀུར་དག་ནི་རབ་ཏུ་བྱ། །</s>
  </p>
  <p id="3103">
    <s id="3103:1">དེ་ནས་ལྷ་དེས་རྒྱལ་པོ་ཡིད་གཉིས་ལས་ཡང་དག་པར་འདས་པ་དེ་ལ་ཚིགས་སུ་བཅད་དེ་སྨྲས་པ། </s>
    <s id="3103:2">ཤར་ཕྱོགས་འདི་ཡི་ཕྱོགས་ཆ་ན། །</s>
  </p>
  <p id="3104">
    <s id="3104:1">གྲོང་ཁྱེར་ལྷུན་པོ་འབྱུང་བ་ཡོད། །</s>
  </p>
  <p id="3105">
    <s id="3105:1">དེ་ན་མགོན་པོ་དེ་བཞུགས་ཏེ། །</s>
  </p>
  <p id="3106">
    <s id="3106:1">སྲོག་ཆགས་རྣམས་ལ་ཆོས་སྟོན་ཏོ། །</s>
  </p>
  <p id="3107">
    <s id="3107:1">དེ་ནི་འཇིག་རྟེན་ཡོན་གནས་ཏེ། །</s>
  </p>
  <p id="3108">
    <s id="3108:1">ཕ་རོལ་དག་གི་ཕུལ་བས་འཚོ། །</s>
  </p>
  <p id="3109">
    <s id="3109:1">སེམས་ཅན་རྣམས་ལ་ཐུགས་བརྩེའི་ཕྱིར། །ཡོན་གནས་སོ་སོར་བཞེས་པར་མཛད། །</s>
  </p>
  <p id="3110">
    <s id="3110:1">བསྐལ་པ་བྱེ་བ་སྟོང་ཕྲག་ཏུ། །དེ་བཞིན་གཤེགས་པ་དེ་བཞུགས་ཏེ། །</s>
  </p>
  <p id="3111">
    <s id="3111:1">རྒྱལ་པོ་ཆེན་པོ་དེ་བཞིན་གཤེགས། །</s>
  </p>
  <p id="3112">
    <s id="3112:1">འཁྲུག་པ་མི་མངའ་འདོད་ཆགས་བྲལ། །</s>
  </p>
  <p id="3113">
    <s id="3113:1">སེམས་ཅན་ཀུན་ལ་ཐུགས་བརྩེའི་ཕྱིར། །ཡོན་ནི་སོ་སོར་བཞེས་པར་མཛད། །</s>
  </p>
  <p id="3114">
    <s id="3114:1">ཡོངས་སུ་གསོལ་ནས་སྟོན་པར་མཛད། །</s>
  </p>
  <p id="3115">
    <s id="3115:1">ཡོན་གྱི་འབྲས་བུ་འདི་ཡིན་ནོ། །</s>
  </p>
  <p id="3116">
    <s id="3116:1">ཐུབ་པ་འཇིག་རྟེན་ཀུན་ལ་མཁས། །</s>
  </p>
  <p id="3117">
    <s id="3117:1">འཇིག་རྟེན་གསུམ་གྱི་བསོད་ནམས་ཞིང་། །</s>
    <s id="3117:2">དེ་དྲུང་སོང་ལ་བསྙེན་བཀུར་གྱིས། །དེ་ནི་ཁྱོད་ཀྱི་ལུང་སྟོན་མཛད། །</s>
  </p>
  <p id="3118">
    <s id="3118:1">དེ་ནས་རྒྱལ་པོ་ཡིད་གཉིས་ལས་ཡང་དག་པར་འདས་པ་ལྷ་དེས་བསྐུལ་བ་དྲན་ནས། </s>
  </p>
  <p id="3119">
    <s id="3119:1">དེའི་མཚན་མོ་འདས་ཏེ། </s>
  </p>
  <p id="3120">
    <s id="3120:1">དེའི་བློན་པོ་རྣམས་བསྡུས་སོ། །</s>
  </p>
  <p id="3121">
    <s id="3121:1">བསྡུས་ནས་སྨྲས་པ། </s>
    <s id="3121:2">གྲོང་གི་གཙོ་བོ་དག་གང་ཤེས་པར་གྱིས་ཤིག །</s>
    <s id="3121:3">ཤར་ཕྱོགས་ཀྱི་ཕྱོགས་ཆ་ན་གྲོང་ཆེན་པོ་ལྷུན་པོ་འབྱུང་བ་ཞེས་བྱ་བ་ཡོད་དེ། </s>
  </p>
  <p id="3122">
    <s id="3122:1"><ref folio="F.207.b"/>དེ་ན་དེ་བཞིན་གཤེགས་པ་ནྱ་གྲོ་དྷ་ཞེས་བྱ་བ་བཞུགས་སོ། །</s>
  </p>
  <p id="3123">
    <s id="3123:1">དེ་ལ་བསྙེན་བཀུར་བྱ་བར་འདོང་གིས། བཞོན་པ་བཟང་པོ་དག་མྱུར་དུ་སྦྱོར་ཅིག་དེ་བཞིན་གཤེགས་པ་དེ་བལྟ་བའི་ཕྱིར་དེ་རིང་ཉིད་འདོང་ངོ་། །</s>
  </p>
  <p id="3124">
    <s id="3124:1">བློན་པོ་དེ་དག་གིས་ལྷ་བཀའ་བཞིན་འཚལ་ཞེས་རྒྱལ་པོ་ཡིད་གཉིས་ལས་ཡང་དག་པར་འདས་པ་དེའི་ལྟར་མཉན་ནས་བཞོན་པ་བཟང་པོ་དག་སྦྱར་ཏོ། །</s>
  </p>
  <p id="3125">
    <s id="3125:1">དེ་ནས་རྒྱལ་པོ་ཡིད་གཉིས་ལས་ཡང་དག་པར་འདས་པས་བཙུན་མོ་ལ་བཀའ་སྩལ་པ། </s>
    <s id="3125:2">ཆུང་མ་གང་ཤེས་པར་གྱིས་ཤིག །</s>
    <s id="3125:3">ང་དེ་བཞིན་གཤེགས་པ་ནྱ་གྲོ་དྷའི་རྒྱལ་པོ་བལྟ་བའི་ཕྱིར་འགྲོ་ཡིས་བག་ཡོད་པར་སྒྲུབས་ཤིག །</s>
    <s id="3125:4">དེས་སྨྲས་པ། </s>
    <s id="3125:5">དེ་བཞིན་གཤེགས་པ་དེ་བདག་ཅག་གིས་བལྟ་བར་རྔོ་ཐོགས་སམ། </s>
    <s id="3125:6">སྨྲས་པ་ཆུང་མ་ནུས་སོ། །</s>
  </p>
  <p id="3126">
    <s id="3126:1">སྨྲས་པ། ལྷ་དེ་ལྟ་ན་དེ་བཞིན་གཤེགས་པ་དེ་བལྟ་བའི་ཕྱིར་བདག་ཅག་ཀྱང་མཆིའོ། །</s>
    <s id="3126:2">སྨྲས་པ་ཆུང་མ་གང་གིས་དུས་ལ་དབབ་པར་ཤེས་ན་འདོང་ངོ་། །</s>
  </p>
  <p id="3127">
    <s id="3127:1">དེ་ནས་རྒྱལ་པོ་ཡིད་གཉིས་ལས་ཡང་དག་པར་འདས་པ་དེ་བཞིན་གཤེགས་པ་ནྱ་གྲོ་དྷའི་རྒྱལ་པོ་བལྟ་བར་འདོད་པ་དེ་བཞིན་གཤེགས་པ་ནྱ་གྲོ་དྷའི་རྒྱལ་པོ་དེ་བལྟ་བའི་ཕྱིར་རྒྱལ་སྲིད་ལྟོས་པ་མེད་པ་དང་། ཡོངས་སུ་འཛིན་པ་ལྟོས་པ་མེད་པས་རང་རང་གི་གྲོང་ཁྱེར་ནས་བྱུང་ངོ་། །</s>
  </p>
  <p id="3128">
    <s id="3128:1">དེ་བཞིན་གཤེགས་པ་ནྱ་གྲོ་དྷའི་རྒྱལ་པོ་སངས་རྒྱས་ཀྱི་སྤྱན་སྒྲིབ་པ་མེད་པས་རྒྱལ་པོ་ཡིད་གཉིས་ལས་ཡང་དག་པར་འདས་པ་དེ་རང་གི་གྲོང་ཁྱེར་ནས་བྱུང་བ་གཟིགས་སོ། །</s>
  </p>
  <p id="3129">
    <s id="3129:1">གཟིགས་ནས་རྒྱལ་པོའི་ལམ་ཐམས་ཅད་དཔག་བསམ་གྱི་རས་བཅོས་བུ་མངོན་པར་སྤྲུལ་པ་རྣམས་ཀྱིས་ཡང་དག་པར་གཡོགས་སོ། །</s>
  </p>
  <p id="3130">
    <s id="3130:1">ཡུལ་དང་ཕྱོགས་རྣམས་སུ་ཡང་མཚོ་དང་མཚེའུ་དང་རྫིང་དག་མངོན་པར་སྤྲུལ་ཏོ། །</s>
  </p>
  <p id="3131">
    <s id="3131:1">རྒྱལ་པོ་དེའི་ལམ་ལག་མཐིལ་ལྟར་མཉམ་པར་གྱུར་ཅིང་དཔག་བསམ་གྱི་རས་བཅོས་བུ་མངོན་པར་སྤྲུལ་པས་ཤིན་ཏུ་གཡོགས་ཤིང་རླུང་བསིལ་བ་དག་རབ་ཏུ་ལྡང་ངོ་། །</s>
  </p>
  <p id="3132">
    <s id="3132:1">གནས་གཙང་མའི་ལྷ་རྣམས་ལ་བཀའ་སྩལ་པ། </s>
    <s id="3132:2">སོང་ལ་རྒྱལ་པོ་ཡིད་གཉིས་ལས་ཡང་དག་པར་འདས་པའི་ལམ་སྤོས་ཆུས་ཆག་ཆག་ཐོབ་ཤིག །</s>
    <s id="3132:3">སྟེང་དུ་ཡང་རས་བཅོས་བུ་སྣ་ཚོགས་ཀྱི་བླ་བྲེ་བྲེས་ཤིག །</s>
    <s id="3132:4">དེ་འོང་བའི་རིམ་གྲོ་ཡོངས་སུ་སྤྱད་པར་གྱིས་ཤིག །</s>
    <s id="3132:5">དེ་ནས་གནས་གཙང་མའི་ལྷ་དག་དེ་བཞིན་<ref folio="F.208.a"/>གཤེགས་པ་ནྱ་གྲོ་དྷའི་རྒྱལ་པོ་ལྟར་མཉན་ནས</s>
  </p>
  <p id="3133">
    <s id="3133:1">རྫུ་འཕྲུལ་གྱི་སྟོབས་ཀྱིས་འབད་པས་རྒྱལ་པོ་ཡིད་གཉིས་ལས་ཡང་དག་པར་འདས་པ་ལ་མཆོད་པ་བྱེད་དོ། །</s>
  </p>
  <p id="3134">
    <s id="3134:1">དེ་ནས་རྒྱལ་པོ་ཡིད་གཉིས་ལས་ཡང་དག་པར་འདས་པ་རྒྱལ་པོའི་ལམ་གྱི་འབྱོར་པ་དེ་དག་མཐོང་ནས་</s>
  </p>
  <p id="3135">
    <s id="3135:1">བློན་པོ་དག་ལ་སྨྲས་པ། </s>
    <s id="3135:2">གྲོང་གི་གཙོ་བོ་དག་མིའི་གཟུགས་ལས་འདས་པའི་སྐྱེས་བུ་ལྷའི་གཟུགས་དང་ལྡན་པ་ང་ལ་མཆོད་པ་བྱེད་པ་འདི་དག་ག་ལས་འོངས་གང་བདག་ལ་མཆོད་པ་བྱེད་པའི་རྒྱུ་འདི་དག་ནི། དེ་དག་བདག་གི་དྲུང་ན་མེད་དོ། །</s>
  </p>
  <p id="3136">
    <s id="3136:1">དེ་ནས་གཉེན་རྙིང་བ་སྣག་གི་གཉེན་མཚམས་ལྷ་དེས་རྒྱལ་པོ་ཡིད་གཉིས་ལས་ཡང་དག་པར་འདས་པ་དེ་ལ་ཚིགས་སུ་བཅད་དེ་</s>
  </p>
  <p id="3137">
    <s id="3137:1">སྨྲས་པ། </s>
    <s id="3137:2">ལྷ་འདི་དག་ནི་འཇིག་རྟེན་གྱི། །མགོན་པོ་དེ་ཡི་རིམ་གྲོ་པ། །</s>
    <s id="3137:3">དེ་བཞིན་གཤེགས་པའི་བཀའ་ཡིས་སུ། །མཆོད་པ་དམ་པ་བྱེད་པ་ཡིན། །</s>
  </p>
  <p id="3138">
    <s id="3138:1">རྒྱལ་པོ་ཕོ་བྲང་ནས་བྱུང་བ། །སངས་རྒྱས་ཀྱིས་ནི་ལྷ་གཟིགས་སོ། །</s>
  </p>
  <p id="3139">
    <s id="3139:1">ཁྱོད་ནི་འོང་བར་ཤེས་ནས་སུ། །ལྷ་རྣམས་ཀྱིས་ནི་རབ་ཏུ་བརྒྱུགས། །</s>
    <s id="3139:2">བཞུད་ལ་བྱང་ཆུབ་སེམས་དཔའ་ཡི། །མཆོད་པ་དག་ནི་དམ་པ་མཛོད། །</s>
  </p>
  <p id="3140">
    <s id="3140:1">འཇིག་རྟེན་མགོན་པོ་སྐྱོབ་པ་ཡིས། །ཁྱོད་ལ་དེ་ནི་ཐུགས་བརྩེའི་ཕྱིར། །དེ་ཡིས་ལྷ་ནི་དེ་དག་བཏང་། །</s>
  </p>
  <p id="3141">
    <s id="3141:1">མཆོད་པ་དག་ནི་དམ་པ་བྱེད། །</s>
  </p>
  <p id="3142">
    <s id="3142:1">སངས་རྒྱས་མཐོང་བར་འདོད་པ་ཡི། །རྒྱལ་པོའི་ལམ་ནི་རྒྱན་གྱིས་བརྒྱན། །</s>
  </p>
  <p id="3143">
    <s id="3143:1">རྒྱལ་པོ་ཆེན་པོ་མངོན་བྱུང་ཤིག །</s>
    <s id="3143:2">གང་ཟག་མཆོག་ལ་བྱང་ཆུབ་སེམས། །ཉན་ཐོས་རྣམས་ཀྱིས་མདུན་བདར་ཅིང་། །མཆོད་པ་བྱེད་པ་མ་མཐོང་ངམ། །</s>
    <s id="3143:3">དེ་ནས་རྒྱལ་པོ་ཡིད་གཉིས་ལས་ཡང་དག་པར་འདས་པས་ལྷ་དེའི་ཚིག་ཐོས་ནས་</s>
  </p>
  <p id="3144">
    <s id="3144:1">ཤིང་རྟ་ལས་བབས་ཏེ</s>
  </p>
  <p id="3145">
    <s id="3145:1">གོས་ཕྲག་པ་གཅིག་ཏུ་གཟར། </s>
  </p>
  <p id="3146">
    <s id="3146:1">རྒྱན་བཀྲོལ། </s>
  </p>
  <p id="3147">
    <s id="3147:1">ནོར་བུའི་མཆིལ་ལྷམ་ཕུད་ནས། །</s>
  </p>
  <p id="3148">
    <s id="3148:1">བཅོམ་ལྡན་འདས་ཕྱོགས་ག་ལ་བཞུགས་པའི་ཕྱོགས་དེར་ཐལ་མོ་སྦྱར་བ་བཏུད་ནས། </s>
  </p>
  <p id="3149">
    <s id="3149:1">དེ་བཞིན་གཤེགས་པ་ནྱ་གྲོ་དྷའི་རྒྱལ་པོ་ལ་ཕྱག་འཚལ་ལོ། །</s>
  </p>
  <p id="3150">
    <s id="3150:1">ཕྱག་འཚལ་ལོ། །</s>
  </p>
  <p id="3151">
    <s id="3151:1">ཕྱག་འཚལ་ལོ་ཞེས་ཆེད་དུ་རྗོད་པ་འདི་ལན་གསུམ་དུ་བརྗོད་དོ། །</s>
  </p>
  <p id="3152">
    <s id="3152:1">དེ་བཞིན་གཤེགས་པ་ནྱ་གྲོ་དྷའི་རྒྱལ་པོ་འཁོར་འབུམ་ཕྲག་དུ་མས་ཡོངས་སུ་བསྐོར་ཅིང་མདུན་གྱིས་བདར་བས། རྒྱལ་པོ་ཡིད་གཉིས་ལས་ཡང་དག་པར་འདས་པ་ཕྱག་འཚལ་བར་བྱེད་པ་<ref folio="F.208.b"/>གཟིགས་སོ། །</s>
  </p>
  <p id="3153">
    <s id="3153:1">གཟིགས་ནས་ཀྱང་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །</s>
  </p>
  <p id="3154">
    <s id="3154:1">གང་དག་གིས་ནི་འཇིག་རྟེན་མགོན་པོ་ལ། །དགའ་བའི་སེམས་ཀྱིས་གོམ་པ་གཅིག་བོར་བ། །འཛམ་བུའི་ཆུ་ཀླུང་གསེར་སྲང་འབུམ་གྲངས་རྙེད། །</s>
  </p>
  <p id="3155">
    <s id="3155:1">དེ་ནི་དེ་དང་མཚུངས་པ་ཡོད་མ་ཡིན། </s>
  </p>
  <p id="3156">
    <s id="3156:1">གང་དག་གིས་ནི་འཇིག་རྟེན་མགོན་པོ་ལ། །དགའ་བའི་སེམས་ཀྱིས་གོམ་པ་གཅིག་བོར་བ། །འཛམ་བུའི་ཆུ་ཀླུང་གསེར་སྲང་བྱེ་བ་གཉིས། །དེ་ནི་དེ་དང་མཚུངས་པ་ཡོད་མ་ཡིན། །</s>
  </p>
  <p id="3157">
    <s id="3157:1">གང་དག་གིས་ནི་འཇིག་རྟེན་མགོན་པོ་ལ། །བསྙེན་བཀུར་བྱ་ཕྱིར་གོམ་པ་གཅིག་བོར་བ། །འཛམ་བུའི་ཆུ་ཀླུང་གསེར་སྲང་བྱེ་བ་དག །</s>
  </p>
  <p id="3158">
    <s id="3158:1">དེ་ནི་དེ་དང་མཚུངས་པ་ཡོད་མ་ཡིན། །</s>
  </p>
  <p id="3159">
    <s id="3159:1">དེ་ནས་གནས་གཙང་མའི་ལྷ་དག་གིས། བཅོམ་ལྡན་འདས་འཁོར་དང་བཅས་པ་ཀུན་ལ་ཀུན་ཏུ་དགབ་པར་བྱ་བའི་དོན་དུ་གོས་འབུམ་ཕྲག་བརྒྱད་ཅུ་དག་མངོན་པར་སྤྲུལ་ཏོ། །</s>
  </p>
  <p id="3160">
    <s id="3160:1">དེ་ནས་རྒྱལ་པོ་ཡིད་གཉིས་ལས་ཡང་དག་པར་འདས་པས་དེ་བཞིན་གཤེགས་པ་ལ་དེ་ལྟ་བུའི་མཆོད་པ་མཐོང་ནས་འདི་སྙམ་དུ་སེམས་ཏེ། </s>
  </p>
  <p id="3161">
    <s id="3161:1">གདུགས་འདི་དག་ག་ལས་འོངས་ཤིག་སྙམ་མོ། །</s>
  </p>
  <p id="3162">
    <s id="3162:1">དེའི་སེམས་བསྐྱེད་མ་ཐག་ཏུ་གདུགས་དེ་དག་མི་སྣང་བར་གྱུར་ནས། </s>
  </p>
  <p id="3163">
    <s id="3163:1">དེ་འདི་སྙམ་དུ་སེམས་ཏེ། </s>
  </p>
  <p id="3164">
    <s id="3164:1">གདུགས་འདི་དག་གར་སོང་སྙམ་མོ། །</s>
  </p>
  <p id="3165">
    <s id="3165:1">དེ་ནས་ལྷ་དེ་དག་གིས་རྒྱལ་པོ་ཡིད་གཉིས་ལས་ཡང་དག་པར་འདས་པ་དེ་ལ་ཚིགས་སུ་བཅད་དེ་</s>
  </p>
  <p id="3166">
    <s id="3166:1">སྨྲས་པ། </s>
    <s id="3166:2">གདུགས་ནི་གང་ནས་མ་སྐྱེས་ཤིང་། །</s>
    <s id="3166:3">གང་དུ་ཡང་ནི་འགགས་མ་གྱུར། །</s>
  </p>
  <p id="3167">
    <s id="3167:1">ཆོས་ཀུན་དངོས་པོ་འདི་འདྲ་སྟེ། །</s>
  </p>
  <p id="3168">
    <s id="3168:1">དེ་ནི་སངས་རྒྱས་རྣམ་པར་མཁྱེན། །</s>
  </p>
  <p id="3169">
    <s id="3169:1">འཇིག་རྟེན་གསལ་མཛད་འདི་འདྲ་སྟེ། །</s>
  </p>
  <p id="3170">
    <s id="3170:1">ཆོས་ཉིད་དེ་དག་འདི་འདྲའོ། །</s>
  </p>
  <p id="3171">
    <s id="3171:1">གང་དག་དེ་ནི་རྣམ་ཤེས་པ། །དེ་དག་སངས་རྒྱས་ཐུགས་ལས་བྱུང་། །</s>
  </p>
  <p id="3172">
    <s id="3172:1">དེ་ནི་བདུད་ཀྱི་ཞགས་བཅད་ནས། །</s>
  </p>
  <p id="3173">
    <s id="3173:1">སངས་རྒྱས་ལམ་དུ་ཉེ་བར་ཞུགས། །</s>
  </p>
  <p id="3174">
    <s id="3174:1">འཇིག་རྟེན་གསལ་བར་མཛད་པ་མཐོང་། །</s>
  </p>
  <p id="3175">
    <s id="3175:1">བདུད་འདུལ་བར་ནི་འགྲོ་བར་འགྱུར། །</s>
  </p>
  <p id="3176">
    <s id="3176:1">ལྷ་རྣམས་དང་ནི་མི་ཆེན་གྱིས། །ལུང་བསྟན་འདི་ནི་ཐོས་ནས་སུ། །བྱང་ཆུབ་སེམས་དཔའི་ཆོས་ཉིད་དག །</s>
  </p>
  <p id="3177">
    <s id="3177:1">དཔའ་བོ་ཆེན་པོས་ལུང་བསྟན་པ། །</s>
    <s id="3177:2">དེ་ནི་བཅིངས་མེད་གྲོལ་བ་མེད། །</s>
  </p>
  <p id="3178">
    <s id="3178:1">ལམ་ཆེན་ལ་ནི་བྱ་བ་བྱས། །</s>
  </p>
  <p id="3179">
    <s id="3179:1">སངས་རྒྱས་ཆོས་ནི་བླ་ན་མེད། །</s>
  </p>
  <p id="3180">
    <s id="3180:1">དཔའ་<ref folio="F.209.a"/>བོ་ཆེན་པོས་ལུང་བསྟན་པ། །</s>
    <s id="3180:2">འཇིག་རྟེན་མགོན་པོ་སྐྱོབ་པ་ཡི། །དེ་ཡི་གསུང་ནི་ཐོས་ནས་སུ། །འོངས་པ་མེད་ཅིང་བྱུང་བ་མེད། །</s>
  </p>
  <p id="3181">
    <s id="3181:1">གནས་པ་མེད་པར་རྣམ་པར་ཤེས། །</s>
  </p>
  <p id="3182">
    <s id="3182:1">དེ་ཡི་ལུང་བསྟན་ཐོས་ནས་སུ། །ཆོས་ནི་གང་ཡང་མ་བྱུང་ཞིང་། །འགགས་པ་མེད་ཅིང་མི་གནས་པར། །ལྷ་དག་གིས་ནི་རྣམ་པར་མཐོང་། །</s>
  </p>
  <p id="3183">
    <s id="3183:1">དེ་ཡི་གསུང་དེ་ཐོས་ནས་སུ། །སྐྱེ་བོ་མང་པོ་དེ་ཀུན་དག །</s>
  </p>
  <p id="3184">
    <s id="3184:1">སྟོང་པའི་ཆོས་ནི་རྣམ་ཤེས་ཏེ། །</s>
  </p>
  <p id="3185">
    <s id="3185:1">འགགས་པ་མེད་ཅིང་མ་འོངས་མེད། །</s>
  </p>
  <p id="3186">
    <s id="3186:1">ཆོས་གང་འདས་པའང་མ་ཡིན་ཏེ། །</s>
  </p>
  <p id="3187">
    <s id="3187:1">རྣམ་པར་ཤེས་མེད་མ་འོངས་མེད། །</s>
  </p>
  <p id="3188">
    <s id="3188:1">ཆོས་རྣམས་ཀུན་གྱི་ངོ་བོ་ཉིད། །རྒྱལ་བའི་སྲས་དག་རྣམ་པར་ཤེས། །</s>
  </p>
  <p id="3189">
    <s id="3189:1">དེ་ཡི་ཚིག་དེ་ཐོས་ནས་སུ། །ཆོས་ནི་ཐམས་ཅད་མཚན་ཉིད་གཅིག །</s>
    <s id="3189:2">སངས་རྒྱས་བྱང་ཆུབ་ཐུབ་ཆེན་གང་། །ཐམས་ཅད་དེ་ལ་རབ་ཏུ་ཞུགས། །</s>
  </p>
  <p id="3190">
    <s id="3190:1">དེ་ཡི་ཚིག་དེ་ཐོས་ནས་སུ། །དེ་ཚེ་དེ་བཞིན་གཤེགས་བྱུང་གང་། །རྒྱལ་བ་བྱེ་བ་སྤྲུལ་མཛད་ནས། །</s>
  </p>
  <p id="3191">
    <s id="3191:1">སྟོང་པའི་ཆོས་ནི་རབ་ཏུ་སྟོན། །</s>
  </p>
  <p id="3192">
    <s id="3192:1">ལྷ་ནི་ཁྲི་ཕྲག་བརྒྱད་ཅུ་དག །</s>
  </p>
  <p id="3193">
    <s id="3193:1">དེ་དག་ལ་ནི་དེ་བཞིན་གཤེགས། །</s>
  </p>
  <p id="3194">
    <s id="3194:1">འཇིག་རྟེན་གསལ་མཛད་བྱང་ཆུབ་ལམ། །སྦྱོང་བར་མཛད་པས་ལུང་བསྟན་ཏོ། །</s>
  </p>
  <p id="3195">
    <s id="3195:1">མཽད་གལ་གྱི་བུ་ཁྱོད་དེའི་ཚེ་དེའི་དུས་ན་རྒྱལ་པོ་ཡིད་གཉིས་ལས་ཡང་དག་པར་འདས་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="3196">
    <s id="3196:1">ང་དེའི་ཚེ་དེའི་དུས་ན་རྒྱལ་པོ་ཡིད་གཉིས་ལས་ཡང་དག་པར་འདས་པ་ཞེས་བྱ་བར་གྱུར་ཏོ། །</s>
  </p>
  <p id="3197">
    <s id="3197:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་འདས་པའི་དགེ་བའི་རྩ་བ་དག་ཡང་དག་པར་བསྡུ་བའི་དོན་དུ་ཆོས་ཐམས་ཅད་ལ་སྐྱེ་བ་མེད་པའི་ཆོས་འཐོབ་པར་བྱ་བའི་ཕྱིར་འབད་པར་བྱའོ། །</s>
  </p>
  <p id="3198">
    <s id="3198:1">མཽད་གལ་གྱི་བུ་ངས་རྣམ་པར་གནས་པ་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="3199">
    <s id="3199:1">བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="3200">
    <s id="3200:1">སེམས་ཅན་རྣམས་ལ་རྣམ་པར་གནས་པ་ཤེས་པ་ཀུན་འབྱུང་བ་ཤེས་པ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས། </s>
  </p>
  <p id="3201">
    <s id="3201:1">དགེ་བའི་རྩ་བ་རྣམ་པ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="3202">
    <s id="3202:1">མཽད་གལ་གྱི་བུ་སྔོན་བྱུང་བ་འདས་<ref folio="F.209.b"/>པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="3203">
    <s id="3203:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="3204">
    <s id="3204:1">དེ་བཞིན་གཤེགས་པ་འོད་ཟེར་དཔག་མེད་ཅེས་བྱ་བ་</s>
    <s id="3204:2">རིག་པ་དང་ཞབས་སུ་ལྡན་པ་བདེ་བར་གཤེགས་པ་འཇིག་རྟེན་མཁྱེན་པ་སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་</s>
  </p>
  <p id="3205">
    <s id="3205:1">མེད་པ་ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་འཇིག་རྟེན་དུ་བྱུང་ངོ་། །</s>
  </p>
  <p id="3206">
    <s id="3206:1">དེ་བཞིན་གཤེགས་པ་འོད་ཟེར་དཔག་མེད་དེའི་ཉན་ཐོས་འདུས་པ་དང་པོ་ནི་ཉན་ཐོས་བྱེ་བ་ཕྲག་དགུ་བཅུ་བྱུང་ངོ་། །</s>
  </p>
  <p id="3207">
    <s id="3207:1">ཉན་ཐོས་འདུས་པ་གཉིས་པ་ནི་ཉན་ཐོས་བྱེ་བ་ཕྲག་དགུ་བཅུ་རྩ་བཞི་བྱུང་ངོ་། །</s>
  </p>
  <p id="3208">
    <s id="3208:1">ཉན་ཐོས་འདུས་པ་གསུམ་པ་ནི་ཉན་ཐོས་བྱེ་བ་ཕྲག་དགུ་བཅུ་རྩ་དྲུག་བྱུང་ངོ་། །</s>
  </p>
  <p id="3209">
    <s id="3209:1">དེ་བཞིན་གཤེགས་པ་འོད་ཟེར་དཔག་མེད་དེ</s>
  </p>
  <p id="3210">
    <s id="3210:1">འི་གསུང་རབ་ལ་ཁྱིམ་བདག་དབེན་པ་འདོད་པ་ཞེས་བྱ་བ་ཕྱུག་ཅིང་ནོར་མང་ལ་ལོངས་སྤྱོད་ཆེ་བ་ཆོས་ཀྱི་དགེ་མཚན་དང་ལྡན་པ། </s>
    <s id="3210:2">ལེགས་པར་གསུངས་པ་ཡོངས་སུ་ཚོལ་བ་ལ་མངོན་པར་བརྩོན་པ། ལེགས་པར་གསུངས་པའི་དོན་དུ་དེའི་ཡོངས་སུ་མ་བཏང་བ་ཅི་ཡང་མེད་པ་ཞིག་བྱུང་ངོ་། །</s>
  </p>
  <p id="3211">
    <s id="3211:1">དེ་བཞིན་གཤེགས་པ་འོད་ཟེར་དཔག་མེད་ཅེས་བྱ་བ་འགྲོ་བ་ཐམས་ཅད་ཀྱི་ཐེ་ཙོམ་གཅོད་པ། </s>
    <s id="3211:2">དེ་སེམས་ཅན་དམྱལ་བའི་ལམ་དང་། དུད་འགྲོའི་སྐྱེ་གནས་ཀྱི་ལམ་དང་། གཤིན་རྗེའི་འཇིག་རྟེན་གྱི་ལམ་དང་། མིའི་ལམ་དང་། མཐོ་རིས་ཀྱི་ལམ་དང་། མྱ་ངན་ལས་འདས་པའི་ལམ་སྟེ། </s>
  </p>
  <p id="3212">
    <s id="3212:1">ལམ་དེ་དག་རབ་ཏུ་སྟོན་པ་ཞིག་འཇིག་རྟེན་དུ་བྱུང་ངོ་། །</s>
  </p>
  <p id="3213">
    <s id="3213:1">ཞེས་དེས་བར་སྣང་ལས་སྒྲ་བྱུང་བ་ཐོས་སོ། །</s>
  </p>
  <p id="3214">
    <s id="3214:1">དེས་སྒྲ་དེ་ཐོས་ནས་གོས་ཕྱོགས་གཅིག་ཏུ་གཟར་ཏེ། </s>
  </p>
  <p id="3215">
    <s id="3215:1">པུས་མོ་གཡས་པའི་ལྷ་ང་ས་ལ་བཙུགས་ནས་བར་སྣང་ལ་ཕྱོགས་ཏེ། </s>
  </p>
  <p id="3216">
    <s id="3216:1">དེའི་ཚེ་ཚིགས་སུ་བཅད་པ་འདི་དག་སྨྲས་སོ། །</s>
  </p>
  <p id="3217">
    <s id="3217:1">དེ་རིང་བར་སྣང་འདི་དག་ལ། །ཚིག་སྙན་གཏོང་བ་སུ་ཞིག་ལགས། །</s>
    <s id="3217:2">འདྲེན་པ་དེ་ནི་ག་ལ་བཞུགས། །</s>
  </p>
  <p id="3218">
    <s id="3218:1">དོན་དེ་ཁྱོད་ཀྱིས་བདག་ལ་གསུངས། །</s>
  </p>
  <p id="3219">
    <s id="3219:1">དེས་ཡང་བར་སྣང་ལས་སྒྲ་ཐོས། །</s>
  </p>
  <p id="3220">
    <s id="3220:1">ཤར་ཕྱོགས་ལོགས་ཀྱི་ཕྱོགས་ཆ་ན། །</s>
  </p>
  <p id="3221">
    <s id="3221:1">གྲོང་ཁྱེར་ལྷུན་པོ་རྒྱལ་མཚན་དགའ། །</s>
  </p>
  <p id="3222">
    <s id="3222:1">ཞེས་བྱ་ཡོད་དེ་རྐང་གཉིས་བཞུགས། །</s>
  </p>
  <p id="3223">
    <s id="3223:1">ཐེ་ཙོམ་ཐམས་ཅད་གཅོད་པར་མཛད། །</s>
  </p>
  <p id="3224">
    <s id="3224:1">དེས་ཡང་ཐལ་མོ་སྦྱར་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །</s>
  </p>
  <p id="3225">
    <s id="3225:1">དཔག་ཚད་བྱེ་བ་ཇི་སྙེད་ཡོད། །</s>
  </p>
  <p id="3226">
    <s id="3226:1">དཔག་ཚད་ཇི་སྙེད་དག་ཏུ་འགྲོ། །</s>
  </p>
  <p id="3227">
    <s id="3227:1">དཔག་<ref folio="F.210.a"/>ཚད་ཇི་སྙེད་སོང་བས་སུ། །དེ་བཞིན་གཤེགས་པ་མཐོང་བར་འགྱུར། །</s>
  </p>
  <p id="3228">
    <s id="3228:1">དེས་ཡང་བར་སྣང་ལ་འདུག་པ་ལས་སྒྲ་ཐོས་པ། </s>
    <s id="3228:2">དཔག་ཚད་བྱེ་བ་ཕྲག་བཅུ་དང་། །དཔག་ཚད་བརྒྱ་ཕྲག་བཅུ་དག་ན། །</s>
  </p>
  <p id="3229">
    <s id="3229:1">གང་ན་རྫོགས་སངས་རྒྱས་བཞུགས་པ། །</s>
    <s id="3229:2">དེར་ནི་སོང་སྟེ་ཡོངས་སུ་ཞུས། །</s>
  </p>
  <p id="3230">
    <s id="3230:1">དེས་སྒྲ་དེ་ཐོས་ནས་བློན་པོ་རྣམས་ལ་སྨྲས་པ། </s>
    <s id="3230:2">གྲོང་གི་གཙོ་བོ་དག །</s>
  </p>
  <p id="3231">
    <s id="3231:1">བཞོན་པ་བཟང་པོ་མྱུར་དུ་སྦྱོར་ཅིག །</s>
  </p>
  <p id="3232">
    <s id="3232:1">ཤར་གྱི་ཕྱོགས་ཀྱི་ཕྱོགས་ཆ་ན་དཔག་ཚད་བྱེ་བ་ཕྲག་བཅུ་དང་། དཔག་ཚད་སྟོང་ན་གྲོང་ཁྱེར་ལྷུན་པོའི་རྒྱལ་མཚན་ཞེས་བྱ་བ་ཡོད་དེ། </s>
  </p>
  <p id="3233">
    <s id="3233:1">དེ་ན་དེ་བཞིན་གཤེགས་པ་འོད་ཟེར་དཔག་མེད་ཅེས་བྱ་བ་བཞུགས་ཤིང་ཉེ་བར་གནས་ཏེ། </s>
  </p>
  <p id="3234">
    <s id="3234:1">དེར་དེ་བཞིན་གཤེགས་པ་དེ་ལ་བལྟ་བ་དང་བསྙེན་བཀུར་བྱ་བའི་ཕྱིར་འདོང་ངོ་། །</s>
  </p>
  <p id="3235">
    <s id="3235:1">བློན་པོ་དག་གིས་བཀའ་བཞིན་འཚལ་ཞེས་ཁྱིམ་བདག་དབེན་པ་འདོད་པའི་ལྟར་མཉན་ནས་བཞོན་པ་བཟང་པོ་དག་བཤམས་སོ། །</s>
  </p>
  <p id="3236">
    <s id="3236:1">བཤམས་ནས་གསོལ་པ། ཇོ་བོ་གང་གི་དུས་ལ་དབབ་པར་མཁྱེན་ན་</s>
  </p>
  <p id="3237">
    <s id="3237:1">བཞོན་པ་བཟང་པོ་དག་བཤམས་ལགས་སོ། །</s>
    <s id="3237:2">དེ་ནས་ཁྱིམ་བདག་དབེན་པ་འདོད་པ་ཤིང་སཱ་ལ་ཆེན་པོ་ལྟ་བུ་བཞོན་པ་བཟང་པོ་ལ་ཞོན་ཏེ་</s>
  </p>
  <p id="3238">
    <s id="3238:1">རང་གི་གྲོང་ཁྱེར་ནས་བྱུང་ངོ་། །</s>
  </p>
  <p id="3239">
    <s id="3239:1">དེ་གང་དང་གང་དུ་འགྲོ་བ་དེ་དང་དེར་སྐྱེ་བོ་ཐམས་ཅད་ཕྱི་བཞིན་འབྲང་ངོ་། །</s>
  </p>
  <p id="3240">
    <s id="3240:1">དེ་བཅོམ་ལྡན་འདས་དེ་བཞིན་གཤེགས་པ་འོད་ཟེར་དཔག་མེད་ག་ལ་བ་དེར་སོང་སྟེ། </s>
  </p>
  <p id="3241">
    <s id="3241:1">སངས་རྒྱས་ཀྱི་མཐུས་གནས་གཙང་མའི་ལྷ་དེ་དག་གིས་རིམ་གྲོ་ཡོངས་སུ་སྤྱད་པར་བྱེད་དོ། །</s>
  </p>
  <p id="3242">
    <s id="3242:1">དེའི་ཚེ་གྲོང་ཁྱེར་ལྷུན་པོའི་རྒྱལ་མཚན་གྱི་ཕྱོགས་ན་སྐྱེད་མོས་ཚལ་ཀུན་ནས་མཛེས་པ་ཞེས་བྱ་བ་དེ་ན་དེ་བཞིན་གཤེགས་པ་དེ་བཞུགས་ཏེ། </s>
  </p>
  <p id="3243">
    <s id="3243:1">འདི་ལྟར་དེ་བཞིན་གཤེགས་པ་བཞུགས་པས་སྐྱེད་མོས་ཚལ་དེ་དཔལ་འབར་ཞིང་ལྷན་ནེ་ལྷང་ངེ་བར་རྒྱང་རིང་པོ་ཉིད་ནས་མཐོང་ངོ་། །</s>
  </p>
  <p id="3244">
    <s id="3244:1">དེ་བཞོན་པའི་ས་ཇི་ཙམ་པ་དེ་ཙམ་དུ་བཞོན་པས་སོང་སྟེ། </s>
  </p>
  <p id="3245">
    <s id="3245:1">བཞོན་པ་ལས་བབས་ནས་རྐང་ཐང་བས་ཡོངས་སུ་བསྐོར་ཅིང་རྐང་ཐང་བས་མདུན་དུ་བདར་ནས། </s>
  </p>
  <p id="3246">
    <s id="3246:1">རྐང་ཐང་བས་སྐྱེད་མོས་ཚལ་ཀུན་ནས་མཛེས་པར་ཞུགས་སོ། །</s>
  </p>
  <p id="3247">
    <s id="3247:1">དེ་སྐྱེད་མོས་ཚལ་དེར་ཞུགས་པ་ན། </s>
  </p>
  <p id="3248">
    <s id="3248:1">སངས་རྒྱས་ཀྱི་མཐུས་རླུང་བསིལ་བ་བདེ་བ་དག་ལངས་<ref folio="F.210.b"/>ཤིང་སྤོས་ཆུའི་ཆར་དག་མངོན་པར་རབ་ཏུ་བབ་པོ། །</s>
    <s id="3248:2">དེ་ནས་དེ་བཞིན་གཤེགས་པ་འོད་ཟེར་དཔག་མེད་དེས་ཁྱིམ་བདག་དབེན་པ་འདོད་པ་ཤིང་སཱ་ལ་ཆེན་པོ་ལྟ་བུའི་བསམ་པ་ཐུགས་སུ་ཆུད་ནས</s>
  </p>
  <p id="3249">
    <s id="3249:1">བདུད་རྩིའི་འོད་བསིལ་བ་བཏང་ངོ་། །</s>
  </p>
  <p id="3250">
    <s id="3250:1">དེའི་བདུད་རྩིའི་བསིལ་བ་དེས་དེ་ལམ་གྱིས་དུབ་པ་མེད་པར་མཛད་དོ། །</s>
  </p>
  <p id="3251">
    <s id="3251:1">དེ་བཞིན་གཤེགས་པས་དེའི་ལུས་དུབ་པ་མེད་པར་ཐུགས་སུ་ཆུད་ནས་ཤིང་ཏལ་གཅིག་ཙམ་དུ་ནམ་མཁའ་ལ་མངོན་པར་འཕགས་ཏེ་འཆག་གོ། །</s>
  </p>
  <p id="3252">
    <s id="3252:1">ཁྱིམ་བདག་དབེན་པ་འདོད་པ་ཤིང་སཱ་ལ་ཆེན་པོ་ལྟ་བུ་དེས་བཅོམ་ལྡན་འདས་དེ་བཞིན་གཤེགས་པ་འོད་ཟེར་དཔག་མེད་དེ་མཛེས་ཤིང་སྡུག །</s>
  </p>
  <p id="3253">
    <s id="3253:1">དབང་པོ་ཞི་ཐུགས་ཞི་བ་བར་སྣང་ལ་འཆག་ཅིང་བཞུགས་པ་མཐོང་ངོ་། །</s>
  </p>
  <p id="3254">
    <s id="3254:1">མཐོང་ནས་ཀྱང་ཚིགས་སུ་བཅད་དེ་གསོལ་པ། </s>
    <s id="3254:2">ཇི་ལྟར་ཐོས་པ་དེ་བཞིན་མཐོང་། །</s>
  </p>
  <p id="3255">
    <s id="3255:1">དེ་བས་ཀྱང་ནི་ལྷག་པར་བཟང་། །</s>
  </p>
  <p id="3256">
    <s id="3256:1">འཇིག་རྟེན་དག་ན་ཁྱོད་དང་ནི། །ཡེ་ཤེས་ཡོན་ཏན་འདྲ་མ་མཆིས། །</s>
  </p>
  <p id="3257">
    <s id="3257:1">དེ་ལ་དེ་བཞིན་གཤེགས་པ་འོད་ཟེར་དཔག་མེད་དེས་སླར་ཚིགས་སུ་བཅད་དེ་བཀའ་སྩལ་པ། </s>
    <s id="3257:2">ཁྱིམ་བདག་ཁྱོད་ཀྱིས་ཚིག་སྨྲས་པ། །དབེན་པར་འགྱུར་བ་ཡིན་ཏེ་ལེགས། །</s>
  </p>
  <p id="3258">
    <s id="3258:1">ཇི་ལྟར་འདིར་ནི་ཡུན་རིང་དུ། །དགེ་བའི་རྩ་བ་ཤིན་ཏུ་བསྟེན། །</s>
  </p>
  <p id="3259">
    <s id="3259:1">འཇིག་རྟེན་དག་ན་ང་འདྲ་མེད། །</s>
  </p>
  <p id="3260">
    <s id="3260:1">ང་ལས་ལྷག་འགྱུར་ག་ལ་ཡོད། །</s>
  </p>
  <p id="3261">
    <s id="3261:1">ཁྱིམ་བདག་ཅུང་ཟད་ཡིད་ལ་ནི། །ཞུ་བ་གང་དག་འདོད་པ་ཞུས། །</s>
  </p>
  <p id="3262">
    <s id="3262:1">དེས་པ་ཁྱོད་ཀྱི་འདོད་པ་གང་། །ང་ཡིས་ཁྱོད་ཀྱི་སེམས་རངས་བྱ། །</s>
  </p>
  <p id="3263">
    <s id="3263:1">ང་ལ་ཅུང་ཟད་གང་འདྲི་བ། །དེ་རིང་ཐེ་ཙོམ་མེད་པར་བྱ། །</s>
  </p>
  <p id="3264">
    <s id="3264:1">དེ་ནས་ཁྱིམ་བདག་དབེན་པ་འདོད་པ་ཤིང་སཱ་ལ་ཆེན་པོ་ལྟ་བུས་དེ་བཞིན་གཤེགས་པ་འོད་ཟེར་དཔག་མེད་དེ་ལ་ཚིགས་སུ་བཅད་དེ་གསོལ་པ། </s>
    <s id="3264:2">ཇི་ལྟར་བསམ་གཏན་ལངས་ནས་མཆིས། །</s>
  </p>
  <p id="3265">
    <s id="3265:1">བསམ་གཏན་བསམ་གཏན་ཡོན་ཏན་དགའ། །</s>
  </p>
  <p id="3266">
    <s id="3266:1">འདི་ལ་ཡིད་གཞོལ་ཇི་ལྟར་འགྱུར། །</s>
  </p>
  <p id="3267">
    <s id="3267:1">ཞུས་པ་དེ་དག་བདག་ལ་གསུངས། །</s>
  </p>
  <p id="3268">
    <s id="3268:1">དགེ་བའི་རྩ་བ་གང་གིས་ནི། །ཤེས་པ་དེ་ནི་རྟོགས་པར་འགྱུར། །</s>
  </p>
  <p id="3269">
    <s id="3269:1">ལྡན་པ་དང་ནི་ཤེས་པའི་རྒྱུ། །</s>
    <s id="3269:2">ཞུས་པ་དེ་དག་བདག་ལ་གསུངས། །</s>
  </p>
  <p id="3270">
    <s id="3270:1">དེ་ལ་དེ་བཞིན་གཤེགས་པ་འོད་ཟེར་དཔག་མེད་དེས་ལུང་བསྟན་པ་ཚིགས་སུ་བཅད་པ་གཅིག་གིས་<ref folio="F.211.a"/>ཡོངས་སུ་མགུ་བར་མཛད་དེ། </s>
  </p>
  <p id="3271">
    <s id="3271:1">མཚན་མེད་བྱས་པའི་བསམ་གཏན་ནི། །ལྡང་བ་ལ་ཡང་ཤིན་ཏུ་ངེས། །</s>
  </p>
  <p id="3272">
    <s id="3272:1">ཤེས་པ་གང་གིས་བསམ་གཏན་དེ། །</s>
  </p>
  <p id="3273">
    <s id="3273:1">སོ་སོར་ཐོབ་ནས་རབ་ཏུ་ཤེས། །</s>
  </p>
  <p id="3274">
    <s id="3274:1">ཞུ་བ་ལུང་བསྟན་ཐོས་ནས་སུ། །འཇིག་རྟེན་མགོན་པོ་སྐྱོབ་པ་ཡིས། །ཁྱིམ་བདག་དཔའ་བོ་མཁས་པ་ནི། །སྐྱེ་བ་མེད་ལ་རབ་ཏུ་བཞག །</s>
  </p>
  <p id="3275">
    <s id="3275:1">དེ་ནི་སངས་རྒྱས་ཆོས་དག་ལ། །སོམ་ཉི་ཐེ་ཙོམ་མེད་པར་གནས། །</s>
  </p>
  <p id="3276">
    <s id="3276:1">འཁོར་དེ་སྣང་བར་བྱས་ནས་སུ། །འདྲེན་པ་ལ་ནི་འདི་སྐད་གསོལ། །</s>
  </p>
  <p id="3277">
    <s id="3277:1">བཅོམ་ལྡན་འདས་ཀྱིས་བཀའ་གསུང་དག །</s>
  </p>
  <p id="3278">
    <s id="3278:1">ཇི་ལྟར་རྣམ་པར་འཚལ་བར་འགྱུར། །</s>
  </p>
  <p id="3279">
    <s id="3279:1">དེ་ནས་དེ་བཞིན་གཤེགས་པ་འོད་ཟེར་དཔག་མེད་དེས་ཁྱིམ་བདག་དབེན་པ་འདོད་པ་ཤིང་སཱ་ལ་ཆེན་པོ་ལྟ་བུ་ལ་ཚིགས་སུ་བཅད་དེ་བཀའ་སྩལ་པ། </s>
    <s id="3279:2">གང་གཱའི་བྱེ་སྙེད་སེམས་ཅན་དག །</s>
  </p>
  <p id="3280">
    <s id="3280:1">ང་ཡིས་ལེགས་བཤད་ཐོས་ནས་སུ། །ཡང་དག་པ་ནི་ཇི་བཞིན་ཤེས། །</s>
  </p>
  <p id="3281">
    <s id="3281:1">སྐྱེ་བ་མེད་ལ་རབ་ཏུ་བཀོད། །</s>
  </p>
  <p id="3282">
    <s id="3282:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="3282:2">ཁྱིམ་བདག་དབེན་པ་འདོད་པ་ཤིང་སཱ་ལ་ཆེན་པོ་ལྟ་བུར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ། </s>
  </p>
  <p id="3283">
    <s id="3283:1">ང་དེའི་ཚེ་དེའི་དུས་ན་ཁྱིམ་བདག་དབེན་པ་འདོད་པ་ཞེས་བྱ་བ་ཤིང་སཱ་ལ་ཆེན་པོ་ལྟ་བུར་གྱུར་ཏོ། །</s>
  </p>
  <p id="3284">
    <s id="3284:1">འགྲོ་བ་ཐམས་ཅད་ལ་ཕན་པའི་ཕྱིར་ཞུ་བ་ཡོངས་སུ་ཞུས་སོ། །</s>
  </p>
  <p id="3285">
    <s id="3285:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ལ་ཕན་པར་འདོད་པས་བསམ་གཏན་ལ་མཁས་པར་བྱ། </s>
  </p>
  <p id="3286">
    <s id="3286:1">བསམ་གཏན་གྱི་ལྡང་བ་ལ་མཁས་པར་བྱ། </s>
  </p>
  <p id="3287">
    <s id="3287:1">ལྡང་བ་ཤེས་པ་ཀུན་འབྱུང་བ་ཤེས་པའི་དགེ་བའི་རྩ་བ་གང་ཡང་དག་པར་འདུ་བར་འགྱུར་བའི་དགེ་བའི་རྩ་བ་དེ་དག་ཤིན་ཏུ་གཞག་པར་བྱ། </s>
  </p>
  <p id="3288">
    <s id="3288:1">ཤིན་ཏུ་གཟུང་བར་བྱ། </s>
  </p>
  <p id="3289">
    <s id="3289:1">མཽད་གལ་གྱི་བུ་ངས་རྣམ་པར་གནས་པ་ཤེས་པ་འགོག་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་བླ་ན་</s>
  </p>
  <p id="3290">
    <s id="3290:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་ནས་དེ་བཞིན་དུ་སྦྱར་ཏེ</s>
  </p>
  <p id="3291">
    <s id="3291:1">ཇི་ལྟར་ཡང་དག་པར་རབ་ཏུ་བཤད་པར་བྱ་སྙམ་ནས། </s>
  </p>
  <p id="3292">
    <s id="3292:1">དགེ་བའི་རྩ་བ་རྒྱ་ཆེ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་<ref folio="F.211.b"/>བྱས་སོ། །</s>
  </p>
  <p id="3293">
    <s id="3293:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="3294">
    <s id="3294:1">དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་དགྲ་ངེས་པར་བཅོམ་པ་ཞེས་བྱ་བ་འབའ་ཞིག་ཁོ་ནས་སངས་རྒྱས་ཀྱི་ཞིང་ལ་རྒྱལ་སྲིད་བྱེད་པ་ཞིག་བྱུང་ངོ་། །</s>
  </p>
  <p id="3295">
    <s id="3295:1">རྒྱལ་པོ་དགྲ་ངེས་པར་བཅོམ་པ་དེ་དང་ཉེ་བ་ཞིག་ན། </s>
  </p>
  <p id="3296">
    <s id="3296:1">དེ་བཞིན་གཤེགས་པ་བདེ་མཛད་ཅེས་བྱ་བ་ཞིག་བྱུང་ངོ་། །</s>
  </p>
  <p id="3297">
    <s id="3297:1">དེ་བཞིན་གཤེགས་པ་བདེ་མཛད་དེའི་འཁོར་ཉན་ཐོས་ཁྲི་ཕྲག་དཔག་ཏུ་མེད་པ་དང་བྱང་ཆུབ་སེམས་དཔའ་ཁྲི་ཕྲག་དཔག་ཏུ་མེད་པ་དག་བྱུང་ངོ་། །</s>
  </p>
  <p id="3298">
    <s id="3298:1">བྱང་ཆུབ་སེམས་དཔའ་དེ་དག་གི་ནང་དུ་བྱང་ཆུབ་སེམས་དཔའ་མོས་པའི་སྟོབས་དང་ལྡན་པ་ཞེས་བྱ་བ་ལ་སོགས་པ་བྱུང་ངོ་། །</s>
  </p>
  <p id="3299">
    <s id="3299:1">དེའི་ཚེ་སངས་རྒྱས་ཀྱི་ཞིང་དེར་སེམས་ཅན་དག་ཐེག་པ་གསུམ་ལ་ཡང་དག་པར་རབ་ཏུ་གནས་པར་གྱུར་ཏེ། </s>
  </p>
  <p id="3300">
    <s id="3300:1">ཉན་ཐོས་ཀྱི་ཐེག་པ་དང་། རང་སངས་རྒྱས་ཀྱི་ཐེག་པ་དང་། སངས་རྒྱས་ཀྱི་ཐེག་པའོ། །</s>
  </p>
  <p id="3301">
    <s id="3301:1">སེམས་ཅན་གང་དག་སངས་རྒྱས་ཀྱི་ཐེག་པ་འདི་ལ་ཡང་དག་པར་རབ་ཏུ་གནས་པ་དེས་ཉན་ཐོས་ཀྱི་ཐེག་པ་ལ་ཡང་དག་པར་རབ་ཏུ་གནས་པའི་སེམས་ཅན་དེ་དག་ཡང་དང་ཡང་དུ་སངས་རྒྱས་ཀྱི་ཐེག་པ་ལ་སྤྲོ་བ་རབ་ཏུ་སྐྱེད་པར་བྱེད་དེ</s>
  </p>
  <p id="3302">
    <s id="3302:1">གྲོགས་པོ་དག་ཐེག་པ་ཆེན་པོ་ནི་དགའ་བར་བྱ་བ་ཡིན་ཏེ། </s>
  </p>
  <p id="3303">
    <s id="3303:1">གང་ལ་མི་ཤེས་པའམ་མ་མཐོང་བའམ། མ་རིག་པའམ་མངོན་སུམ་དུ་མ་བྱས་པའམ། </s>
    <s id="3303:2">ཉེ་བར་སྐྱེ་བའམ། ཉེ་བར་འདུག་པའམ་འགགས་པ་གང་ཡང་མེད་དོ། །</s>
  </p>
  <p id="3304">
    <s id="3304:1">དེ་ལ་གང་ཉན་ཐོས་ཀྱི་ཐེག་པ་པའི་སེམས་ཅན་དེ་དག་ཡོངས་སུ་མི་དགའ་བའི་བློ་སྐྱེས་ཏེ། </s>
  </p>
  <p id="3305">
    <s id="3305:1">འཁོར་བར་ཤིན་ཏུ་རྒྱུག་པའི་སེམས་ཅན་སྔོན་གྱི་མཐའ་མི་ཤེས་པའི་འགྲོ་བ་འདི་དག་ལ་རེ་ཞིག་སུ་ཞིག་སྤྲོ་བར་འགྱུར་སྙམ་ནས་</s>
  </p>
  <p id="3306">
    <s id="3306:1">དེ་ནས་བྱང་ཆུབ་སེམས་དཔའ་ཐེག་པ་ལ་ཡང་དག་པར་རབ་ཏུ་གནས་པའི་སེམས་ཅན་དེ་དག་དང་ཆོས་འཐུན་པས་རྩོད་པར་བྱེད་དེ</s>
  </p>
  <p id="3307">
    <s id="3307:1">ཀྱེ་མ་ཚེ་དང་ལྡན་པ་ཁྱེད་ཅག་ཅི་སྔོན་ཡུན་རིང་པོ་ནས་སྡུག་བསྔལ་དང་སྡུག་བསྔལ་ཤིན་ཏུ་བསྐྱེད་པ་འདི་ཤེས་སམ། </s>
    <s id="3307:2">སྨྲས་པ་ཚེ་དང་ལྡན་པ་དག་མ་ཡིན་ནོ། །</s>
  </p>
  <p id="3308">
    <s id="3308:1">སྨྲས་པ་ཁྱེད་ཅག་ལ་གང་གི་ཚེ་ཡོངས་སུ་བཟུང་བ་དང་བཅས་པ་རྙེད་པ་དེའི་ཚེ་ཁྱེད་ཅག་འཇིགས་སམ། ཁྱེད་ཅག་སྤྲོ་བ་ཆེན་པོ་མ་བྱས་པ་ལ་རྟོག་ལ་བྱས་པ་ལ་ནི་མི་རྟོག ། </s>
  </p>
  <p id="3309">
    <s id="3309:1"><ref folio="F.212.a"/>ཚེ་དང་ལྡན་པ་དག་བྱས་པ་བཏང་ནས་མ་བྱས་པ་ལ་རྟོག་པ་དེ་ནི་འཇིགས་པར་འགྱུར། </s>
  </p>
  <p id="3310">
    <s id="3310:1">གང་ཞིག་བྱས་པ་ལ་རྟོག་ཅིང་མ་བྱས་པ་ལ་མ་ཡིན་དེ་འདི་སྙམ་དུ་སེམས་ཏེ། </s>
  </p>
  <p id="3311">
    <s id="3311:1">བདག་གིས་མང་དུ་བྱས་སོ། །</s>
  </p>
  <p id="3312">
    <s id="3312:1">དེ་བྱས་པ་རྟོགས་པ་དེ་ནི་འཇིགས་པ་མེད་དོ། །</s>
  </p>
  <p id="3313">
    <s id="3313:1">ཚེ་དང་ལྡན་པ་དག་བཅོམ་ལྡན་འདས་ཀྱིས་གསུངས་པའི་དོན་བདག་ཅག་གིས་འདི་ལྟར་ཤེས་ཏེ། </s>
  </p>
  <p id="3314">
    <s id="3314:1">བྱས་པ་བྱས་པ་ལ་ཡོངས་སུ་བརྟག་པར་བྱ་སྟེ། </s>
  </p>
  <p id="3315">
    <s id="3315:1">བྱས་པ་བྱས་པ་ལ་གང་ཡོངས་སུ་རྟོག་པ་དེ་ནི་བདག་གིས་མང་དུ་བྱས་སོ་ཞེས་མི་ཤེས་སོ། །</s>
  </p>
  <p id="3316">
    <s id="3316:1">ཚེ་དང་ལྡན་པ་དག་སྔོན་བྱུང་བ་འདས་པའི་དུས་ན་དྲང་སྲོང་རྟ་དམར་ཞེས་བྱ་བ་ཞིག་བྱུང་སྟེ། </s>
  </p>
  <p id="3317">
    <s id="3317:1">དེ་འདི་སྙམ་དུ་སེམས་སོ། །</s>
  </p>
  <p id="3318">
    <s id="3318:1">འཇིག་རྟེན་གྱི་མཐར་སོང་ནས་ཕྱིས་འཆི་བའི་དུས་བྱའོ་སྙམ་ནས་དེ་འཇིག་རྟེན་གྱི་མཐར་འགྲོ་བར་ཆས་སོ། །</s>
  </p>
  <p id="3319">
    <s id="3319:1">དེའི་གོམ་པ་འདི་ལྟ་བུར་འདོར་ཏེ་རི་རབ་ཀྱི་རྩེ་མོ་གཅིག་ནས་རི་རབ་ཀྱི་རྩེ་མོ་གཞན་ལ་གོམ་པ་འདོར་རོ། །</s>
  </p>
  <p id="3320">
    <s id="3320:1">མགྱོགས་པ་དེ་ལྟ་བུ་དང་ལྡན་པར་གྱུར་ཏེ། </s>
  </p>
  <p id="3321">
    <s id="3321:1">འདི་ལྟ་སྟེ་དཔེར་ན་རྫུ་འཕྲུལ་གྱི་སེམས་ཀྱིས་འགྲོ་བ་བཞིན་ནོ། །</s>
  </p>
  <p id="3322">
    <s id="3322:1">དེ་འཇིག་རྟེན་གྱི་མཐར་མ་སོན་པར་འཆི་བའི་དུས་བྱས་སོ། །</s>
  </p>
  <p id="3323">
    <s id="3323:1">ཚེ་དང་ལྡན་པ་དག་རྐང་པས་འཇིག་རྟེན་གྱི་མཐར་འགྲོའོ་ཞེས་སངས་རྒྱས་བཅོམ་ལྡན་འདས་མི་གསུང་སྟེ། </s>
  </p>
  <p id="3324">
    <s id="3324:1">ཡེ་ཤེས་ཀྱིས་འཇིག་རྟེན་གྱི་མཐར་འགྲོའོ། །</s>
  </p>
  <p id="3325">
    <s id="3325:1">ཚེ་དང་ལྡན་པ་ཁྱེད་གང་སྡུག་བསྔལ་དང་སྡུག་བསྔལ་ལ་ཡང་དག་པར་ཤེས་པ་དེ་ཁྱེད་ཀྱིས་མ་འོངས་པ་ཡོངས་སུ་རྟོག་ན་སྡུག་བསྔལ་དང་སྡུག་བསྔལ་གྱི་འདུ་ཤེས་སུ་འགྱུར་རོ། །</s>
  </p>
  <p id="3326">
    <s id="3326:1">བྱང་ཆུབ་སེམས་དཔའ་སེམས་དཔའ་ཆེན་པོ་གང་དག་སྲེད་པ་ཟད་པའི་མཐར་འགྲོ་བར་བྱེད་ཀྱི་འཇིག་རྟེན་གྱི་མཐའ་འདོགས་པར་ནི་མི་བྱེད་དེ། </s>
  </p>
  <p id="3327">
    <s id="3327:1">དེ་དག་ལ་སྡུག་བསྔལ་དང་སྡུག་བསྔལ་གྱི་འདུ་ཤེས་མེད་དོ། །</s>
  </p>
  <p id="3328">
    <s id="3328:1">དེ་ལྟར་ཉན་ཐོས་ཀྱི་ཐེག་པ་ལ་ཡང་དག་པར་རབ་ཏུ་གནས་པའི་དགེ་སློང་མང་པོ་དེ་དག་ལ་ཐེག་པ་ཆེན་པོ་ལ་ཡང་དག་པར་རབ་ཏུ་གནས་པའི་དགེ་སློང་དེ་དག་གིས་བཟློག་པར་མ་ནུས་སོ། །</s>
  </p>
  <p id="3329">
    <s id="3329:1">དེ་ཅིའི་ཕྱིར་ཞེ་ན། </s>
    <s id="3329:2">དགེ་སློང་དེ་དག་ལ་མོས་པའི་སྟོབས་མེད་དེ། </s>
  </p>
  <p id="3330">
    <s id="3330:1">གང་མོས་པའི་སྟོབས་མེད་པ་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་སྒྲུབ་ཏུ་སྐལ་བ་མེད་དོ། །</s>
  </p>
  <p id="3331">
    <s id="3331:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་<ref folio="F.212.b"/>དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱི་དོན་བྱེད་པར་འདོད་པས་མོས་པའི་སྟོབས་ལ་མངོན་པར་བརྩོན་པར་བྱའོ། །</s>
  </p>
  <p id="3332">
    <s id="3332:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="3332:2">དེའི་ཚེ་དེའི་དུས་ན་མོས་པའི་སྟོབས་དང་ལྡན་པ་ཞེས་བྱ་བ་བྱང་ཆུབ་སེམས་དཔའི་ཐེག་པ་ལ་ཡང་དག་པར་རབ་ཏུ་གནས་པའི་དགེ་སློང་ཞིག་བྱུང་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="3333">
    <s id="3333:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="3334">
    <s id="3334:1">ང་དེའི་ཚེ་དེའི་དུས་ན་མོས་པའི་སྟོབས་དང་ལྡན་པ་ཞེས་བྱ་བ་དགེ་སློང་དུ་གྱུར་ཏོ། །</s>
  </p>
  <p id="3335">
    <s id="3335:1">མཽད་གལ་གྱི་བུ་ངས་རྣམ་པར་གནས་པ་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་བླ་ན་</s>
  </p>
  <p id="3336">
    <s id="3336:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་ནས་སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས</s>
  </p>
  <p id="3337">
    <s id="3337:1">དགེ་བའི་རྩ་བ་སྣ་ཚོགས་གྲངས་མེད་ཅིང་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="3338">
    <s id="3338:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་ཅིང་གྲངས་མེད་བསམ་གྱིས་མི་ཁྱབ་གཞལ་དུ་མེད་གཞལ་གྱིས་མི་ལང་བརྗོད་དུ་མེད་པའི་འཁོར་བ་དེའི་ཕ་རོལ་གྱི་ཡང་ཆེས་ཕ་རོལ་ན་དེ་བཞིན་གཤེགས་པ་ཚངས་པའི་བླ་མ་ཞེས་བྱ་བ་ནས་སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་སྟེ</s>
  </p>
  <p id="3339">
    <s id="3339:1">དགེ་སློང་གི་དགེ་འདུན་གྱི་འཁོར་དཔག་ཏུ་མེད་པ་དང་། བྱང་ཆུབ་སེམས་དཔའི་འཁོར་དཔག་ཏུ་མེད་དོ། །</s>
  </p>
  <p id="3340">
    <s id="3340:1">དེར་བྱང་ཆུབ་སེམས་དཔའ་རིག་པ་དང་ལྡན་པ་ཞེས་བྱ་བ་ཅིག་བྱུང་སྟེ། </s>
  </p>
  <p id="3341">
    <s id="3341:1">དེས་ཚོར་བ་ཐམས་ཅད་གདུལ་བའི་དོན་དུ་ཚོར་བ་བདག་གི་དོན་རྟོགས་ཏེ། </s>
  </p>
  <p id="3342">
    <s id="3342:1">དེ་དེ་ལྔར་རྣམ་པར་ཤེས་ནས་རྫུ་འཕྲུལ་གྱི་སངས་རྒྱས་ཀྱི་ཞིང་ཐམས་ཅད་སྣང་བར་བྱས་སོ། །</s>
  </p>
  <p id="3343">
    <s id="3343:1">གྲོགས་པོ་དག་ཚོར་བ་རྣམས་གདུལ་བའི་དོན་དུ་ཡུན་རིང་པོར་བརྗོད་དུ་མེད་པར་སངས་རྒྱས་ཀྱི་ཞིང་གི་སེམས་ཅན་རྣམས་བྱང་ཆུབ་ཏུ་ཡོངས་སུ་སྨིན་པར་བྱས་སོ། །</s>
  </p>
  <p id="3344">
    <s id="3344:1">དེ་དག་གདུལ་བའི་དོན་དུ་རིག་པ་ཞེས་བརྗོད་དེ། </s>
  </p>
  <p id="3345">
    <s id="3345:1">སེམས་ཅན་འདོད་ཆགས་སྤྱོད་པ་རྣམས་ཀྱི་འདོད་ཆགས་འདུལ། །སེམས་ཅན་ཞེ་སྡང་སྤྱོད་པ་རྣམས་ཀྱི་ཞེ་སྡང་འདུལ། སེམས་ཅན་གཏི་མུག་སྤྱོད་པ་རྣམས་གྱི་གཏི་<ref folio="F.213.a"/>མུག་འདུལ། སེམས་ཅན་ཆ་མཉམ་པར་སྤྱོད་པ་རྣམས་ཀྱི་ཉོན་མོངས་པ་ཐམས་ཅད་འདུལ་ལོ། །</s>
  </p>
  <p id="3346">
    <s id="3346:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="3346:2">དེའི་ཚེ་དེའི་དུས་ན་བྱང་ཆུབ་སེམས་དཔའ་རིག་པ་དང་ལྡན་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="3347">
    <s id="3347:1">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་རིག་པ་དང་ལྡན་པ་ཞེས་བྱ་བར་གྱུར་ཏོ། །</s>
  </p>
  <p id="3348">
    <s id="3348:1">སངས་རྒྱས་ཀྱི་ཞིང་གི་སེམས་ཅན་དེ་དག་ཐམས་ཅད་ངས་ཚིག་གིས་བྱང་ཆུབ་ཏུ་འདུལ་ཏེ། </s>
  </p>
  <p id="3349">
    <s id="3349:1">དེ་བཞིན་གཤེགས་པ་དེ་དག་ཐམས་ཅད་སེམས་ཅན་རྣམས་ཀྱི་དོན་མཛད་ནས་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་སོ། །</s>
  </p>
  <p id="3350">
    <s id="3350:1">དེ་བཞིན་གཤེགས་པ་དེ་དག་ཐམས་ཅད་ཀྱི་བསྟན་པ་དངོས་པོ་གསུམ་པོ་དང་པོ་མངོན་པར་རྫོགས་པར་སངས་རྒྱས་པ་དང་། ཞུགས་པ་དང་། ཡོངས་སུ་མྱ་ངན་ལས་འདས་པ་རྣམས་ངས་ཡོངས་སུ་བཟུང་ངོ་། །</s>
  </p>
  <p id="3351">
    <s id="3351:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་སངས་རྒྱས་ཀྱི་བསྟན་པ་ཡོངས་སུ་གཟུང་བར་བྱ། </s>
  </p>
  <p id="3352">
    <s id="3352:1">གནས་ཤེས་པ་འགོག་པར་འགྱུར་བའི་ལམ་ཤེས་པ་ཡང་གཟུང་བར་བྱའོ། །</s>
  </p>
  <p id="3353">
    <s id="3353:1">མཽད་གལ་གྱི་བུ་དེ་ཙམ་གྱིས་ན་བྱང་ཆུབ་སེམས་དཔས་དམ་པའི་ཆོས་ཡོངས་སུ་བཟུང་བར་འགྱུར་ཏེ། </s>
  </p>
  <p id="3354">
    <s id="3354:1">གང་ལམ་ཡོངས་སུ་འཛིན་པ་དེ་ནི་བསྟན་པ་ཡོངས་སུ་བཟུང་བར་འགྱུར་རོ། །</s>
  </p>
  <p id="3355">
    <s id="3355:1">བྱིས་པ་སོ་སོའི་སྐྱེ་བོ་དག་ཡང་དག་པ་མ་ཡིན་པའི་ལམ་ལ་སྡུག་བསྔལ་ཞེས་ཚིག་ཏུ་བརྗོད་ཀྱང་སྡུག་བསྔལ་སོ་སོར་མི་ཤེས། </s>
  </p>
  <p id="3356">
    <s id="3356:1">སྡུག་བསྔལ་གྱི་རྒྱུ་ཚིག་ཏུ་བརྗོད་ཀྱང་སྡུག་བསྔལ་གྱི་རྒྱུ་ཡོངས་སུ་མི་ཤེས། </s>
  </p>
  <p id="3357">
    <s id="3357:1">མི་རྟག་པ་ཞེས་ཚིག་ཏུ་བརྗོད་ཀྱང་སྡུག་བསྔལ་འགོག་པ་སོ་སོར་མི་ཤེས། </s>
  </p>
  <p id="3358">
    <s id="3358:1">སྡུག་བསྔལ་ལས་འབྲོས་ཀྱང་སྡུག་བསྔལ་ལས་ཡོངས་སུ་མ་ཐར་ཏོ། །</s>
  </p>
  <p id="3359">
    <s id="3359:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་རྒྱུ་དང་འབྲས་བུ་ལ་མཁས་པར་བྱའོ། །</s>
  </p>
  <p id="3360">
    <s id="3360:1">མཽད་གལ་གྱི་བུ་རྒྱུ་དང་འབྲས་བུ་ལ་མཁས་པའི་བྱང་ཆུབ་སེམས་དཔའ་ནི་རྒྱུ་འགོག་པའི་ལམ་སྟོན་པར་བྱེད་དོ། །</s>
  </p>
  <p id="3361">
    <s id="3361:1">སྔོན་གྱི་སྦྱོར་བ་གསུམ་པོ་འདི་དག་ནི་འཇིག་རྟེན་ཤེས་པ་ལ་སྦྱར་བར་བྱའོ། །</s>
  </p>
  <p id="3362">
    <s id="3362:1">མཽད་གལ་གྱི་བུ་ངས་འཇིག་རྟེན་ཤེས་པར་བྱ་བའི་<ref folio="F.213.b"/>དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་རྣམ་པ་དུ་མ་མངོན་པར་འདུས་བྱས་ཏེ། </s>
  </p>
  <p id="3363">
    <s id="3363:1">སྦྱིན་པའི་ཕ་རོལ་ཏུ་ཕྱིན་པ་དང་ཡང་དག་པར་ལྡན་པར་བྱས། </s>
  </p>
  <p id="3364">
    <s id="3364:1">ཚུལ་ཁྲིམས་དང་། བཟོད་པ་དང་། བརྩོན་འགྲུས་དང་། བསམ་གཏན་དང་། ཤེས་རབ་དང་ཡང་དག་པར་ལྡན་པར་བྱས་སོ། །</s>
  </p>
  <p id="3365">
    <s id="3365:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་ཅིང་གྲངས་མེད། </s>
  </p>
  <p id="3366">
    <s id="3366:1">བསམ་གྱིས་མི་ཁྱབ་གཞལ་དུ་མེད། </s>
  </p>
  <p id="3367">
    <s id="3367:1">གཞལ་གྱིས་མི་ལང་བའི་འཁོར་བ་དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="3368">
    <s id="3368:1">དེད་དཔོན་སྙིང་རྗེ་ཅན་ཞེས་བྱ་བ་མཛངས་ཤིང་གསལ་ལ་ཡིད་གཞུངས། </s>
    <s id="3368:2">ཕྱོགས་དང་ཕྱོགས་མཚམས་ལ་མཁས། </s>
  </p>
  <p id="3369">
    <s id="3369:1">དོན་དང་དོན་མ་ཡིན་པ་ལ་མཁས། </s>
  </p>
  <p id="3370">
    <s id="3370:1">རྒྱུ་སྐར་དང་ཉིན་མོ་ལ་མཁས། </s>
  </p>
  <p id="3371">
    <s id="3371:1">སྐད་ཅིག་དང་ཐང་ཅིག་ཡུད་ཙམ་ལ་མཁས། </s>
  </p>
  <p id="3372">
    <s id="3372:1">ཐབས་དང་ཐབས་མ་ཡིན་པ་ལ་མཁས་པ་ཞིག་བྱུང་ངོ་། །</s>
  </p>
  <p id="3373">
    <s id="3373:1">དེ་སྡོམ་པ་མནོས་ཤིང་དགེ་མཚན་དང་བཀྲ་ཤིས་དང་ལྡན་པར་བྱས་ནས་ཚོང་པ་ལྔ་བརྒྱ་དང་ལྷན་ཅིག་ཏུ་རྒྱ་མཚོ་ཆེན་པོར་ཞུགས་སོ། །</s>
  </p>
  <p id="3374">
    <s id="3374:1">དེ་ཚོང་པ་དེད་དཔོན་གྱི་ཡོངས་སུ་འདྲེན་པ་ཡིན་ཏེ། </s>
  </p>
  <p id="3375">
    <s id="3375:1">དེ་ཚོང་པ་དེ་དག་དང་འཇིག་རྟེན་གྱི་གཏམ་སྨྲའོ། །</s>
  </p>
  <p id="3376">
    <s id="3376:1">འཇིག་རྟེན་གྱི་ཁམས་འདི་ནས་ཤར་ཕྱོགས་ལོགས་ཀྱི་འཇིག་རྟེན་གྱི་ཁམས་དཔག་ཏུ་མེད་པ་ན་ལ་ལ་ནི་སྐྱེ། </s>
  </p>
  <p id="3377">
    <s id="3377:1">ལ་ལ་ནི་འགག །</s>
  </p>
  <p id="3378">
    <s id="3378:1">ལ་ལ་ནི་འཇིག །</s>
  </p>
  <p id="3379">
    <s id="3379:1">ལ་ལ་ནི་འབྱུང་། </s>
  </p>
  <p id="3380">
    <s id="3380:1">ལ་ལ་ནི་ཞིག་ནས་འདུག །</s>
  </p>
  <p id="3381">
    <s id="3381:1">ལ་ལ་ནི་བྱུང་ནས་འདུག་སྟེ། </s>
  </p>
  <p id="3382">
    <s id="3382:1">གྲོགས་པོ་དག་འཇིག་རྟེན་གྱི་ཁམས་དེ་དག་གི་མཐའ་མེད་དོ། །</s>
  </p>
  <p id="3383">
    <s id="3383:1">དེ་བཞིན་དུ་ཕྱོགས་བཅུའི་འཇིག་རྟེན་གྱི་ཁམས་དེ་དག་ན་སེམས་ཅན་རིགས་ཕུན་སུམ་ཚོགས་པ་དག་ཡོད། </s>
  </p>
  <p id="3384">
    <s id="3384:1">སེམས་ཅན་རིགས་དམའ་བ་དག་ཡོད། </s>
  </p>
  <p id="3385">
    <s id="3385:1">སེམས་ཅན་ཁ་ཅིག་ནི་ཕྱུག །</s>
  </p>
  <p id="3386">
    <s id="3386:1">ཁ་ཅིག་ནི་དབུལ། </s>
    <s id="3386:2">སེམས་ཅན་ཁ་ཅིག་ནི་བྲན་བྱེད། </s>
  </p>
  <p id="3387">
    <s id="3387:1">ཁ་ཅིག་ནི་ཇོ་བོ་བྱེད་དེ། </s>
  </p>
  <p id="3388">
    <s id="3388:1">དེ་ལྟར་སྤྱི་ཤེས་པ་དང་། ཁྱད་པར་ཤེས་པ་རྣམ་པ་དུ་མ་འདི་ནི་འཇིག་རྟེན་ཤེས་པ་ཞེས་བྱའོ། །</s>
  </p>
  <p id="3389">
    <s id="3389:1">གྲོགས་པོ་དག་དེ་ལྟ་བས་ན་འཇིག་རྟེན་དང་འཇིག་རྟེན་ལས་འདས་པ་ཤེས་པ་ལ་འབད་པར་བྱའོ། །</s>
  </p>
  <p id="3390">
    <s id="3390:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="3390:2">དེའི་ཚེ་དེའི་དུས་ན་དེད་དཔོན་སྙིང་རྗེ་ཅན་ཞེས་བྱ་བར་གྱུར་པ་དེ་གཞན་ཡིན་པར་<ref folio="F.214.a"/>སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="3391">
    <s id="3391:1">ང་དེའི་ཚེ་དེའི་དུས་ན་དེད་དཔོན་སྙིང་རྗེ་ཅན་ཞེས་བྱ་བར་གྱུར་ཏོ། །</s>
  </p>
  <p id="3392">
    <s id="3392:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་འཇིག་རྟེན་དང་འཇིག་རྟེན་ལས་འདས་པ་ཤེས་པ་ལ་རྣལ་འབྱོར་དུ་བྱའོ། །</s>
  </p>
  <p id="3393">
    <s id="3393:1">མཽད་གལ་གྱི་བུ་ཇི་ལྟར་ན་བྱང་ཆུབ་སེམས་དཔས་འཇིག་རྟེན་ཤེས་པ་ཀུན་འབྱུང་བ་ཤེས་པ་ལ་བསླབ་པར་བྱ་ཞེ་ན། </s>
  </p>
  <p id="3394">
    <s id="3394:1">མཽད་གལ་གྱི་བུ་འདི་ལ་བྱང་ཆུབ་སེམས་དཔའ་བླ་ན་</s>
  </p>
  <p id="3395">
    <s id="3395:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་དགེ་བའི་བཤེས་གཉེན་ལ་བསྟེན་པར་བྱ་ཞིང་། བརྩོན་འགྲུས་མི་གཏང་བར་བྱའོ། །</s>
  </p>
  <p id="3396">
    <s id="3396:1">མཽད་གལ་གྱི་བུ་སྔོན་བྱུང་བ་འདས་པའི་དུས་ནས། </s>
  </p>
  <p id="3397">
    <s id="3397:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="3398">
    <s id="3398:1">བྱང་ཆུབ་སེམས་དཔའ་འོད་འཕགས་ཞེས་བྱ་བ་</s>
    <s id="3398:2">བླ་ན་</s>
  </p>
  <p id="3399">
    <s id="3399:1">མེད་པ་ཡང་དག་པར་རྫོགས་པའི་བྱང་ཆུབ་ལ་ཡང་དག་པར་རབ་ཏུ་གནས་པ། དེ་བཞིན་གཤེགས་པ་དཔག་ཏུ་མེད་པ་རྣམས་ལ་དགེ་བའི་རྩ་བ་བསྐྱེད་པ་དགེ་བ་རྣམ་པ་སྣ་ཚོགས་དང་ལྡན་པ་ཞིག་བྱུང་ངོ་། །</s>
  </p>
  <p id="3400">
    <s id="3400:1">དེ་ཉལ་བའི་རྨི་ལམ་ན་དེ་བཞིན་གཤེགས་པ་དང་ལྷན་ཅིག་ཏུ་གཏམ་ཡང་དག་པར་སྨྲ་བར་འགྱུར་བ་ལ་མ་གཏོགས་པར་གཞན་ཅི་ཡང་མི་མཐོང་སྟེ། </s>
  </p>
  <p id="3401">
    <s id="3401:1">ཇི་ལྟར་འདིར་དེ་བཞིན་གཤེགས་པ་དང་ཡང་དག་པར་འགྲོགས་པ་བྱས་ཤིང་། ཡོངས་སུ་འདྲིས་པར་བྱས་སོ། །</s>
  </p>
  <p id="3402">
    <s id="3402:1">དེའི་ཚེ་དེ་བཞིན་གཤེགས་པ་ཐོགས་མེད་སྟོན་ཞེས་བྱ་བ་འཇིག་རྟེན་དུ་བྱུང་སྟེ། </s>
  </p>
  <p id="3403">
    <s id="3403:1">དེ་དེ་བཞིན་གཤེགས་པ་ཐོགས་མེད་སྟོན་དེ་དང་ལྷན་ཅིག་བར་སྐབས་སུ་གཏམ་འདི་ལྟ་བུ་ཞིག་བྱས་སོ། །</s>
  </p>
  <p id="3404">
    <s id="3404:1">བཅོམ་ལྡན་འདས་འཇིག་རྟེན་ཤེས་པ་ཀུན་འབྱུང་བ་ཤེས་པ་ཇི་ལྟར་ཡང་དག་པར་རྟོགས་པར་འགྱུར། </s>
  </p>
  <p id="3405">
    <s id="3405:1">འཇིག་རྟེན་ཤེས་པ་ཀུན་འབྱུང་བ་ཤེས་པ་དེའི་རྒྱུ་མཚན་ཕན་པར་འགྱུར་བ་ནི་གང་ལགས། </s>
    <s id="3405:2">བཀའ་སྩལ་པ་རིགས་ཀྱི་བུ་ཁྱོད་སྐྱེ་བོ་མང་པོ་ལ་ཕན་པར་ཞུགས། </s>
  </p>
  <p id="3406">
    <s id="3406:1">སྐྱེ་བོ་མང་པོ་ལ་བདེ་བའི་ཕྱིར་དེ་བཞིན་གཤེགས་པ་ལ་དོན་འདི་ཡོངས་སུ་ཞུ་བར་སེམས་པ་ནི་ལེགས་སོ་ལེགས་སོ། །</s>
  </p>
  <p id="3407">
    <s id="3407:1">རིགས་ཀྱི་བུ་དེའི་ཕྱིར་ལེགས་པར་རབ་ཏུ་ཉོན་ལ། དེ་བཞིན་དུ་སྦྱར་ཏེ། </s>
  </p>
  <p id="3408">
    <s id="3408:1">བཅོམ་ལྡན་འདས་ལེགས་སོ་ཞེས་<ref folio="F.214.b"/>གསོལ་ནས། </s>
  </p>
  <p id="3409">
    <s id="3409:1">བྱང་ཆུབ་སེམས་དཔའ་འོད་འཕགས་བཅོམ་ལྡན་འདས་ཀྱི་ལྟར་ཉན་པ་དང་། བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །</s>
  </p>
  <p id="3410">
    <s id="3410:1">རིགས་ཀྱི་བུ་འདི་ལ་བྱང་ཆུབ་སེམས་དཔའ་བླ་ན་</s>
  </p>
  <p id="3411">
    <s id="3411:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་ཤེས་པ་རྟོགས་པར་བྱ་བའི་ཕྱིར། བསྟན་བཅོས་ཐམས་ཅད་ཁོང་དུ་ཆུད་པར་བྱ་བ་ལ་མངོན་པར་བརྩོན་པར་བྱ། </s>
  </p>
  <p id="3412">
    <s id="3412:1">གཞན་ཡང་འཇིག་རྟེན་གྱི་ཀུན་ཏུ་སྤྱོད་པ་ལ་བརྩོན་པར་བྱ། </s>
  </p>
  <p id="3413">
    <s id="3413:1">གཞན་ཡང་དགེ་མཚན་དང་ལྡན་པར་བྱ། </s>
  </p>
  <p id="3414">
    <s id="3414:1">འདི་ལྟ་སྟེ། བྱང་ཆུབ་སེམས་དཔའ་སྤྱད་པ་སྤྱོད་པ་ན་ཕྱིས་འབྱུང་བའི་སྔོན་གྱི་རབས་གྲུབ་པའི་མཐའ་འདི་ལ་བསླབ་པར་བྱ། </s>
  </p>
  <p id="3415">
    <s id="3415:1">གཞན་ཡང་གང་ཟག་གི་ཐ་སྙད་དང་། གྲོང་དང་། ཡུལ་གྱི་ཐ་སྙད་ལ་བསླབ་པར་བྱ། </s>
  </p>
  <p id="3416">
    <s id="3416:1">གང་དང་གང་དུ་འགྲོ་བ་དེ་དང་དེའི་ཐ་སྙད་ལ་བསླབ་པར་བྱ་སྟེ། </s>
  </p>
  <p id="3417">
    <s id="3417:1">ཇི་ཙམ་དུ་གང་འཇིག་རྟེན་གྱི་ཤེས་པ་དང་། ཐམས་ཅད་དུ་ཤེས་པ་ལ་མཁས་པར་བྱའོ། །</s>
  </p>
  <p id="3418">
    <s id="3418:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="3418:2">དེའི་ཚེ་དེའི་དུས་ན་བྱང་ཆུབ་སེམས་དཔའ་འོད་འཕགས་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="3419">
    <s id="3419:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="3420">
    <s id="3420:1">དེ་ཅིའི་ཕྱིར་ཞེ་ན། </s>
    <s id="3420:2">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་འོད་འཕགས་ཞེས་བྱ་བར་གྱུར་ཏོ། །</s>
  </p>
  <p id="3421">
    <s id="3421:1">མཽད་གལ་གྱི་བུ་དེ་ལྟ་བས་ན། </s>
  </p>
  <p id="3422">
    <s id="3422:1">བྱང་ཆུབ་སེམས་དཔས་འཇིག་རྟེན་ཤེས་པ་ཀུན་འབྱུང་བ་ཤེས་པ་ལ་བསླབ་པར་བྱའོ།། །།</s>
  </p>
  <p id="3423">
    <s id="3423:1">བམ་པོ་ཉི་ཤུ་པ། </s>
    <s id="3423:2">མཽད་གལ་གྱི་བུ་གཞན་ཡང་འཇིག་རྟེན་ཤེས་པ་འགོག་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="3424">
    <s id="3424:1">དགེ་བའི་རྩ་བ་རྣམ་པ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="3425">
    <s id="3425:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="3426">
    <s id="3426:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="3427">
    <s id="3427:1">གཟུགས་ཀྱིས་འཚོ་བ་སྐྱེ་བོ་ཐམས་ཅད་ཀྱི་ངོ་བོའི་རྗེས་སུ་འཇུག་པ་ཞེས་བྱ་བ་གཟུགས་བཟང་ཞིང་མཛེས་ལ་བལྟ་ན་སྡུག་པ། ཁ་དོག་བཟང་པོ་རྒྱས་པ་མཆོག་དང་ལྡན་པ་ཞིག་བྱུང་ངོ་། །</s>
  </p>
  <p id="3428">
    <s id="3428:1">དེ་སྐྱེས་བུ་གང་དང་གང་དུ་རྗེས་སུ་འགྲོ་བར་<ref folio="F.215.a"/>འགྱུར་བ་དེ་དང་། དེ་ཉིད་དུ་དགེ་བའི་རྩ་བ་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="3429">
    <s id="3429:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="3430">
    <s id="3430:1">དེའི་ཕ་རོལ་གྱི་ཡང་ཆེས་ཕ་རོལ་ན་དེད་དཔོན་འབྱུང་པོ་ཀུན་ལ་བརྩེ་བ་དང་ལྡན་པ་ཞེས་བྱ་བ་ཡོ་བྱད་ཐམས་ཅད་དང་ལྡན་པ་ཞིག་བྱུང་སྟེ། </s>
  </p>
  <p id="3431">
    <s id="3431:1">ཚོང་པ་ལྔ་བརྒྱ་དང་ལྷན་ཅིག་ཏུ་རྒྱ་མཚོ་ཆེན་པོར་ཞུགས་སོ། །</s>
  </p>
  <p id="3432">
    <s id="3432:1">དེ་རྒྱ་མཚོའི་དབུས་སུ་ཕྱིན་པ་དང་། ཆུ་སྲིན་གྱིས་གྲུ་མིད་པར་བྱེད་དེ། </s>
  </p>
  <p id="3433">
    <s id="3433:1">དེའི་ཁར་གྲུ་དེ་འཇུག་གོ། །</s>
  </p>
  <p id="3434">
    <s id="3434:1">དེ་ནས་ཚོང་པ་དེ་དག་ལྷ་གང་དང་གང་ལ་དད་ཅིང་མོས་པ་དེ་དང་དེ་དག་ལ་ཕྱག་འཚལ་ཞིང་ངུ་སྟེ། </s>
  </p>
  <p id="3435">
    <s id="3435:1">ཁ་ཅིག་ནི་ཞི་བ་ལ། ཁ་ཅིག་ནི་སྐེམ་བྱེད་ལ། ཁ་ཅིག་ནི་དབང་ཕྱུག་ཆེན་པོ་ལ། ཁ་ཅིག་ནི་དབང་པོ་ལ། ཁ་ཅིག་ནི་ཆུ་ལྷ་ལ། ཁ་ཅིག་ནི་སྐྱེ་དགུའི་བདག་པོ་ལ། ཁ་ཅིག་ནི་ཚངས་པ་ལ། ཁ་ཅིག་ནི་བདེ་བྱེད་ལ། ཁ་ཅིག་ནི་ཉི་མ་ལ། ཁ་ཅིག་ནི་ཟླ་བ་ལ། ཁ་ཅིག་ནི་རྒྱ་མཚོ་ཆེན་པོ་དེ་ཉིད་ལ་ཕྱག་འཚལ་བར་བྱེད། </s>
  </p>
  <p id="3436">
    <s id="3436:1">ཁ་ཅིག་ནི་བདག་ཅག་ལ་མགོན་སྐྱབས་འདི་དག་མེད་པས་ཤི་ཡང་རུང་ཞེས་ཅང་མི་ཟེར་བར་འཁོད་ཀྱང་དེ་དག་གང་ཡང་སྐྱོབ་པར་མ་གྱུར་ཏོ། །</s>
  </p>
  <p id="3437">
    <s id="3437:1">དེ་ནས་དེད་དཔོན་འབྱུང་པོ་ཀུན་ལ་བརྩེ་བ་དང་ལྡན་པ་དེ་འདི་སྙམ་དུ་སེམས་ཏེ། </s>
  </p>
  <p id="3438">
    <s id="3438:1">ཀྱེ་མ་ཚོང་པ་འདི་དག་ཐམས་ཅད་ནི་སྐྱབས་ངན་པ་ལ་རྟེན་ཏོ། །</s>
  </p>
  <p id="3439">
    <s id="3439:1">མགོན་སྐྱབས་མ་ཡིན་པ་ལ་འདུ་ཤེས་སུ་གྱུར་ཏེ། </s>
  </p>
  <p id="3440">
    <s id="3440:1">ལོག་པར་མོས་པ་འདི་ལས་ཐམས་ཅད་ཀྱི་ངོ་བོའི་རྗེས་སུ་འཇུག་སྟེ། </s>
  </p>
  <p id="3441">
    <s id="3441:1">བདག་ཡང་དག་པར་སྟོན་པ་ལྟ་བུར་བྱེད་ཀྱང་ངོ་བོ་ཉིད་ནི་སུ་ལ་ཡང་མི་སྟོན་ཏོ། །</s>
  </p>
  <p id="3442">
    <s id="3442:1">མཽད་གལ་གྱི་བུ་དེ་བཞིན་དུ་འདུ་བྱེད་ཐམས་ཅད་ལ་ཇི་ལྟ་ཇི་ལྟ་བ་བཞིན་དུ་རྟོག་ན་དེ་ལྟ་དེ་ལྟར་དངོས་པོ་མེད་པར་མཐོང་ངོ་། །</s>
  </p>
  <p id="3443">
    <s id="3443:1">འདུ་བྱེད་རྣམས་ལ་ངེས་པ་གང་ཡང་མེད་དེ། </s>
  </p>
  <p id="3444">
    <s id="3444:1">གལ་ཏེ་གཙང་བར་འདོད་པའི་གཙང་བས་མཚན་མ་སྤངས་ཏེ། </s>
  </p>
  <p id="3445">
    <s id="3445:1">མི་གཙང་བའི་མཚན་མ་ལ་བརྟེན་པར་བྱའོ། །</s>
  </p>
  <p id="3446">
    <s id="3446:1">དེ་བཞིན་དུ་སྦྱར་ཏེ། </s>
  </p>
  <p id="3447">
    <s id="3447:1">མཚན་མ་སྤང་ཞིང་མཚན་མ་མེད་པ་ལ་བརྟེན་པར་བྱ་སྟེ། </s>
  </p>
  <p id="3448">
    <s id="3448:1">འདི་ན་ཐར་བའི་ལམ་མོ། །</s>
  </p>
  <p id="3449">
    <s id="3449:1">མཽད་གལ་གྱི་བུ་ངས་ཁམས་དུ་མ་ལ་མོས་པ་ཤེས་པར་བྱ་བའི་དོན་དུ་རྟག་པ་ནི་འཆིང་བ་ཡིན་ལ། མི་རྟག་པ་ནི་ཐར་པའོ། །</s>
  </p>
  <p id="3450">
    <s id="3450:1">བདག་ནི་འཆིང་བ་ཡིན་ལ། བདག་མེད་པ་ནི་ཐར་པའོ། །</s>
  </p>
  <p id="3451">
    <s id="3451:1">མཚན་<ref folio="F.215.b"/>མ་ནི་འཆིང་བ་ཡིན་ལ། མཚན་མ་མེད་པ་ནི་ཐར་པའོ། །</s>
  </p>
  <p id="3452">
    <s id="3452:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་ཡོངས་སུ་མྱ་ངན་ལས་འདའ་བར་འདོད་པ་དང་། སེམས་ཅན་ཡང་ཡོངས་སུ་མྱ་ངན་ལས་བཟླ་བར་ཡོངས་སུ་རྟོག་ན་</s>
  </p>
  <p id="3453">
    <s id="3453:1">གཙང་བའི་ཁ་དོག་ཏུ་སྟོན་པར་བྱེད་ལ། </s>
    <s id="3453:2">གལ་ཏེ་མི་གཙང་བར་ཡོངས་སུ་རྟོག་ན་</s>
  </p>
  <p id="3454">
    <s id="3454:1">མི་གཙང་བའི་ཁ་དོག་ཏུ་སྟོན་པར་བྱེད། </s>
  </p>
  <p id="3455">
    <s id="3455:1">གལ་ཏེ་བདེ་བར་རམ། གལ་ཏེ་སྡུག་བསྔལ་དུའམ། གལ་ཏེ་རྟག་པར་རམ། གལ་ཏེ་མི་རྟག་པར་རམ། གལ་ཏེ་བདག་ཏུའམ། གལ་ཏེ་བདག་མེད་པའམ། གལ་ཏེ་མཚན་མར་རམ། གལ་ཏེ་མཚན་མ་མེད་པར་རྟོག་ན་</s>
  </p>
  <p id="3456">
    <s id="3456:1">མཚན་མ་མེད་པའི་ཁ་དོག་ཏུ་སྟོན་པར་བྱེད་དོ། །</s>
  </p>
  <p id="3457">
    <s id="3457:1">མཽད་གལ་གྱི་བུ་དེ་ལ་གཙང་བར་རྟོག་པ་ནི་འཆིང་བ་ཡིན་ལ། མི་གཙང་བར་རྟོག་པ་ནི་ཐར་པའོ། །</s>
  </p>
  <p id="3458">
    <s id="3458:1">བདེ་བར་རྟོག་པ་ནི་འཆིང་བ་ཡིན་ལ། སྡུག་བསྔལ་བར་རྟོག་པ་ནི་ཐར་པའོ། །</s>
  </p>
  <p id="3459">
    <s id="3459:1">དེ་བཞིན་དུ་སྦྱར་ཏེ། </s>
  </p>
  <p id="3460">
    <s id="3460:1">ཉོན་མོངས་པར་གྱུར་ཏོ། །</s>
  </p>
  <p id="3461">
    <s id="3461:1">གང་དེ་དག་བདག་གིས་ཉོན་མོངས་པ་འདི་ལས་ཐར་བར་བྱའོ་སྙམ་མོ། །</s>
  </p>
  <p id="3462">
    <s id="3462:1">དེའི་ཚེ་དེ་བཞིན་གཤེགས་པ་མུན་པ་ཐམས་ཅད་འཇོམས་པ་ཞེས་བྱ་བ་འཇིག་རྟེན་དུ་བྱུང་སྟེ། </s>
  </p>
  <p id="3463">
    <s id="3463:1">དེད་དཔོན་འབྱུང་པོ་ཀུན་ལ་བརྩེ་བ་དང་ལྡན་པ་དེས་དེ་ཐོས་མ་ཐག་ཏུ་དད་པར་གྱུར་ནས། </s>
  </p>
  <p id="3464">
    <s id="3464:1">དེས་ཚོང་པ་དེ་དག་ལ་འདི་སྐད་ཅེས་སྨྲས་སོ། །</s>
  </p>
  <p id="3465">
    <s id="3465:1">ཁྱེད་ཅག་འདི་ལྟར་དད་པའི་སྐྱབས་ཀུན་ལ་སུས་ཀྱང་སྐྱབས་སུ་འགྱུར་བ་མེད་ཀྱིས་ཁྱེད་ཅག་ཚུར་ཤོག །</s>
  </p>
  <p id="3466">
    <s id="3466:1">ང་གང་ལ་སྐྱབས་སུ་ཉེ་བར་འགྲོ་བ་དེ་ལ་སྐྱབས་སུ་དེང་ཤིག །</s>
    <s id="3466:2">དེ་དག་གིས་སྨྲས་པ། ཁྱོད་གང་ལ་སྐྱབས་སུ་བཞུད། </s>
    <s id="3466:3">དེས་སྨྲས་པ། གྲོགས་པོ་དག་དེ་བཞིན་གཤེགས་པ་མུན་པ་ཐམས་ཅད་འཇོམས་པ་ཞེས་བྱ་བ་བཞུགས་ཏེ</s>
  </p>
  <p id="3467">
    <s id="3467:1">ང་དེ་ལ་སྐྱབས་སུ་འགྲོ་ཡིས་ཁྱེད་ཅག་ཚུར་ཤོག །</s>
  </p>
  <p id="3468">
    <s id="3468:1">དེ་བཞིན་གཤེགས་པ་མུན་པ་ཐམས་ཅད་འཇོམས་པ་དེ་ལ་ཕྱག་འཚོལ་ཅིག་སྐྱབས་སུ་དེང་ཤིག །</s>
    <s id="3468:2">ཁྱེད་ཅག་ཐམས་ཅད་ཀྱི་བློ་ངེས་པར་བྱོས་ལ་དེ་བཞིན་གཤེགས་པ་མུན་པ་ཐམས་ཅད་འཇོམས་པ་དེ་ལ་ཕྱག་འཚལ་ལོ་ཞེས་ཚིག་དེ་སྐད་བརྗོད་ཅིང་། </s>
    <s id="3468:3">དེ་དག་ཐམས་ཅད་འཆི་བས་འཇིགས་སྐྲག་པས་མོས་པ་མཆོག་བསྐྱེད་ནས་</s>
  </p>
  <p id="3469">
    <s id="3469:1">དེ་བཞིན་གཤེགས་པ་མུན་པ་ཐམས་ཅད་འཇོམས་པ་དེ་ལ་ཕྱག་འཚལ་ལོ་ཞེས་ཚིག་དེ་སྐད་བརྗོད་དོ། །</s>
  </p>
  <p id="3470">
    <s id="3470:1"><ref folio="F.216.a"/>ཆུ་སྲིན་དེས་སངས་རྒྱས་ཀྱི་སྒྲ་ཐོས་ནས་རྣ་བར་སྙན་པར་གྱུར་ཏེ། </s>
  </p>
  <p id="3471">
    <s id="3471:1">དེའི་ཁ་བཙུམས་པ་དང་། དེ་ནས་ཚོང་པ་དེ་དག་ཐམས་ཅད་ཉོན་མོངས་པ་དེ་ལས་ཐར་ཏོ། །</s>
  </p>
  <p id="3472">
    <s id="3472:1">མཽད་གལ་གྱི་བུ་དེ་ཇི་སྙམ་དུ་སེམས། </s>
    <s id="3472:2">དེའི་ཚེ་དེའི་དུས་ན་དེད་དཔོན་འབྱུང་པོ་ཀུན་ལ་བརྩེ་བ་དང་ལྡན་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="3473">
    <s id="3473:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="3474">
    <s id="3474:1">དེ་ཅིའི་ཕྱིར་ཞེ་ན། </s>
    <s id="3474:2">ང་དེའི་ཚེ་དེའི་དུས་ན་དེད་དཔོན་འབྱུང་པོ་ཀུན་ལ་བརྩེ་བ་དང་ལྡན་པ་ཞེས་བྱ་བར་གྱུར་ཏོ། །</s>
  </p>
  <p id="3475">
    <s id="3475:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་མོས་པ་དུ་མ་ཤེས་པ་མངོན་པར་རྫོགས་པ་ཤེས་པར་འདོད་པས་དངོས་པོར་འཛིན་པ་བསལ་བར་བརྩོན་པར་བྱའོ། །</s>
  </p>
  <p id="3476">
    <s id="3476:1">མཽད་གལ་གྱི་བུ་ངས་མོས་པ་དུ་མ་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་སོ། །</s>
  </p>
  <p id="3477">
    <s id="3477:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="3478">
    <s id="3478:1">དེའི་ཕ་རོལ་གྱི་ཡང་ཆེས་ཕ་རོལ་ན་དེ་བཞིན་གཤེགས་པ་སེམས་ཅན་གྱི་གཉེན་ཞེས་བྱ་བ་འཇིག་རྟེན་དུ་བྱུང་སྟེ། </s>
  </p>
  <p id="3479">
    <s id="3479:1">དེ་བཞིན་གཤེགས་པ་སེམས་ཅན་གྱི་གཉེན་དེའི་སངས་རྒྱས་ཀྱི་ཞིང་དེར་བྱང་ཆུབ་སེམས་དཔའ་རྟག་ཏུ་བརྩོན་ཞེས་བྱ་བ་བརྩོན་འགྲུས་བརྩམས་པ། སེམས་ཞུམ་པ་མེད་པ། གོ་ཆ་ཆེན་པོ་བགོས་པ། སངས་རྒྱས་ཀྱི་ཞིང་དཔག་ཏུ་མེད་པར་སྨོན་ལམ་ཡོངས་སུ་དག་པ་དང་ལྡན་པ། </s>
    <s id="3479:2">སངས་རྒྱས་ཀྱི་ཞིང་གྲངས་མེད་ཅིང་བསམ་གྱིས་མི་ཁྱབ། </s>
  </p>
  <p id="3480">
    <s id="3480:1">གཞལ་དུ་མེད། </s>
  </p>
  <p id="3481">
    <s id="3481:1">བརྗོད་དུ་མེད་པར་སྨོན་ལམ་ཡོངས་སུ་དག་པ་དང་ལྡན་པ་ཞིག་བྱུང་ངོ་། །</s>
  </p>
  <p id="3482">
    <s id="3482:1">དེ་འདི་སྙམ་དུ་སེམས་ཏེ། </s>
  </p>
  <p id="3483">
    <s id="3483:1">སེམས་ཅན་དག་མོས་པ་སྣ་ཚོགས་དང་མོས་པ་དུ་མ་ཤེས་པའི་རྒྱུ་ནི་གང་རྐྱེན་ནི་གང་། </s>
    <s id="3483:2">སེམས་ཅན་དག་མོས་པ་སྣ་ཚོགས་གང་དང་ལྡན་སྙམ་མོ། །</s>
  </p>
  <p id="3484">
    <s id="3484:1">དེ་འདི་སྙམ་དུ་སེམས་ཏེ། </s>
  </p>
  <p id="3485">
    <s id="3485:1">སེམས་ཅན་དག་ཡུལ་གང་དང་གང་ལ་མང་དུ་བསྟེན་པ་དེ་ཉིད་ལ་མོས་ཤིང་དེ་ཉིད་ལ་དགའ་སྟེ། </s>
  </p>
  <p id="3486">
    <s id="3486:1">དེ་དང་དེ་ཉིད་ཀྱིས་མངོན་པར་དགའ། </s>
  </p>
  <p id="3487">
    <s id="3487:1">དེ་ལ་གཞོལ་བར་འགྱུར། </s>
  </p>
  <p id="3488">
    <s id="3488:1">དེ་ལ་འབབ་དེ་ལ་བབ་སྟེ་ཡུལ་གཞན་ལ་ཡང་མི་འཐུན་པར་འགྱུར་རོ། །</s>
  </p>
  <p id="3489">
    <s id="3489:1">དེ་ནས་དེ་ཡུལ་དེ་མ་དམིགས་པ་ན་ཡང་གཞན་གང་ལ་གོམས་པ་ཡོད་ནས། </s>
  </p>
  <p id="3490">
    <s id="3490:1">དེ་ལ་ཡང་དེ་ཉིད་ཡིན་པར་<ref folio="F.216.b"/>འཛིན་ཏེ་དེ་ལ་མོས་པར་ཡང་འགྱུར་རོ། །</s>
  </p>
  <p id="3491">
    <s id="3491:1">ཡུལ་གཞན་དང་གཞན་དུ་འགྱུར་ན་ཡང་དེའི་མོས་པ་ལྡོག་པར་འགྱུར་ཏེ། </s>
  </p>
  <p id="3492">
    <s id="3492:1">དེ་ཡོན་ཏན་དུ་མཐོང་ངོ་། །</s>
  </p>
  <p id="3493">
    <s id="3493:1">ཡོན་ཏན་དུ་འཛིན་པ་ལས་སེམས་ཅན་དག་དེར་གཞོལ་བར་འགྱུར་ལ། སྐྱོན་དུ་འཛིན་པ་ལས་ཞེ་འགྲས་པར་འགྱུར་རོ། །</s>
  </p>
  <p id="3494">
    <s id="3494:1">དེ་ལྟ་བས་ན་ཡུལ་གྱི་ཡོན་ཏན་དེ་ལ་སེམས་གཞོལ་བར་མི་བྱ། </s>
  </p>
  <p id="3495">
    <s id="3495:1">སྐྱོན་དུ་འཛིན་པ་ལ་ཞེ་སྡང་བར་མི་བྱ། </s>
  </p>
  <p id="3496">
    <s id="3496:1">ཡུལ་རྣམས་ལ་སོ་སོར་བརྟགས་པས་བཏང་སྙོམས་སུ་བྱའོ། །</s>
  </p>
  <p id="3497">
    <s id="3497:1">བྱང་ཆུབ་སེམས་དཔའ་རྟག་ཏུ་བརྩོན་པ་ནི་ཡུལ་གྱི་ཡོན་ཏན་ལ་ཡང་རྗེས་སུ་ཆགས་པ་མེད། </s>
  </p>
  <p id="3498">
    <s id="3498:1">སྐྱོན་ལ་ཡང་ཞེ་འགྲས་པ་མེད་དེ། </s>
  </p>
  <p id="3499">
    <s id="3499:1">སོ་སོར་བརྟགས་པས་བཏང་སྙོམས་སུ་བྱེད་པ་ནི་བྱང་ཆུབ་སེམས་དཔའི་ཆོས་རྣམས་ལས་ཕྱིར་མི་ལྡོག་པར་འགྱུར་རོ། །</s>
  </p>
  <p id="3500">
    <s id="3500:1">མཽད་གལ་གྱི་བུ་ཁྱོད་དེའི་ཚེ་དེའི་དུས་ན། </s>
  </p>
  <p id="3501">
    <s id="3501:1">བྱང་ཆུབ་སེམས་དཔའ་རྟག་ཏུ་བརྩོན་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="3502">
    <s id="3502:1">དེ་ཅིའི་ཕྱིར་ཞེ་ན། </s>
    <s id="3502:2">དེ་བཞིན་གཤེགས་པ་མར་མེ་མཛད་དེ་དེའི་ཚེ་དེའི་དུས་ན། </s>
  </p>
  <p id="3503">
    <s id="3503:1">བྱང་ཆུབ་སེམས་དཔའ་རྟག་ཏུ་བརྩོན་ཞེས་བྱ་བར་གྱུར་ཏོ། །</s>
  </p>
  <p id="3504">
    <s id="3504:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་ཡུལ་ཐམས་ཅད་ལ་མོས་པ་རྣམ་པར་སྤང་ཞིང་། མྱ་ངན་ལས་འདས་པ་ལ་མོས་པར་བྱ་སྟེ། </s>
  </p>
  <p id="3505">
    <s id="3505:1">མོས་པ་འདི་ནི་མཆོག་ཡིན་ནོ། །</s>
  </p>
  <p id="3506">
    <s id="3506:1">མཽད་གལ་གྱི་བུ་ངས་མོས་པ་དུ་མ་ཤེས་པ་འགོག་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་སོ། །</s>
  </p>
  <p id="3507">
    <s id="3507:1">མཽད་གལ་གྱི་བུ་སྔོན་བྱུང་བ་འདས་པའི་དུས་ན་འཁོར་བ་དཔག་ཏུ་མེད་པ་ནས། </s>
  </p>
  <p id="3508">
    <s id="3508:1">དེའི་ཕ་རོལ་གྱི་ཡང་ཆེས་ཕ་རོལ་ན་དྲང་སྲོང་རིན་པོ་ཆེའི་དཔལ་ཀུན་ལས་འཕགས་པ་ཞེས་བྱ་བ་སེམས་ཅན་ལམ་གོལ་བ་ལ་རབ་ཏུ་ཞུགས་པ་རྣམས་ལ་ལམ་ཡང་དག་པར་སྟོན་པ་ཞིག་འཇིག་རྟེན་དུ་བྱུང་ངོ་། །</s>
  </p>
  <p id="3509">
    <s id="3509:1">དེ་སེམས་ཅན་མོས་པ་དུ་མ་དང་། མོས་པ་དུ་མ་ལ་མངོན་པར་ཞེན་པ་རྣམས་ཀྱི་སྐྱོན་བསྟན་པའི་ཕྱིར་མོས་པ་དུ་མ་ཤེས་པ་འགོག་པ་ཤེས་པ་ཡང་དག་པར་རབ་ཏུ་སྟོན་ཏོ། །</s>
  </p>
  <p id="3510">
    <s id="3510:1">མོས་པ་དང་འགོག་པའི་ཆོས་དེ་དག་ཐམས་ཅད་དང་། རང་གི་མོས་པ་ལ་ལྷག་པར་ཆགས་པ་བསྐྱེད་པར་མི་བྱ་སྟེ། </s>
  </p>
  <p id="3511">
    <s id="3511:1">མོས་པ་དེ་དག་ཐམས་ཅད་ནི་<ref folio="F.217.a"/>སླུ་བ་ཡིན་ནོ། །</s>
  </p>
  <p id="3512">
    <s id="3512:1">ཁྱེད་ཅག་གི་མོས་པ་དེ་གཞན་ཡིན་ལ་ཆོས་ཀྱི་ངོ་བོ་ཡང་གཞན་ཡིན་ཏེ། </s>
  </p>
  <p id="3513">
    <s id="3513:1">ཡང་མོས་པ་དེ་དག་ལས་ལྡོག་གོ། །</s>
  </p>
  <p id="3514">
    <s id="3514:1">དེ་རྣམ་གྲངས་དེས་སྲོག་ཆགས་སྟོང་ཕྲག་མང་པོ་དག་སྡུག་བསྔལ་ལས་ཡོངས་སུ་ཐར་བར་བྱའོ། །</s>
  </p>
  <p id="3515">
    <s id="3515:1">མཽད་གལ་གྱི་བུ་ཁྱོད་དེའི་ཚེ་དེའི་དུས་ན་དྲང་སྲོང་རིན་པོ་ཆེའི་དཔལ་ཀུན་ལས་འཕགས་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="3516">
    <s id="3516:1">དེ་ཅིའི་ཕྱིར་ཞེ་ན། </s>
    <s id="3516:2">ང་དེའི་ཚེ་དེའི་དུས་ན་དྲང་སྲོང་རིན་པོ་ཆེའི་དཔལ་ཀུན་ལས་འཕགས་ཞེས་བྱ་བར་གྱུར་ཏོ། །</s>
  </p>
  <p id="3517">
    <s id="3517:1">མཽད་གལ་གྱི་བུ་ངས་མངོན་པར་ཤེས་ཏེ། </s>
  </p>
  <p id="3518">
    <s id="3518:1">འདས་པའི་དུས་ན་ང་གཟུགས་ལ་མོས་ནས་བུད་མེད་གཟུགས་བལྟ་ན་སྡུག་པ་མཆོག་ཁྲི་ཕྲག་དཔག་ཏུ་མེད་པ་དག་ཡོངས་སུ་བཏང་ངོ་། །</s>
  </p>
  <p id="3519">
    <s id="3519:1">ཡང་ང་སྒྲ་ལ་མོས་པར་གྱུར་ནས། </s>
  </p>
  <p id="3520">
    <s id="3520:1">ང་སྒྲ་ལ་མོས་པས་དེ་བཞིན་གཤེགས་པའི་མཆོད་རྟེན་ལ་རོལ་མོའི་སྒྲ་རྣམ་པ་སྣ་ཚོགས་དག་གིས་མཆོད་པ་བྱས་ཀྱང་དེས་ང་ཡོངས་སུ་མ་མགུའོ། །</s>
  </p>
  <p id="3521">
    <s id="3521:1">ཡང་ང་དྲི་ལ་མོས་པར་གྱུར་ནས། </s>
  </p>
  <p id="3522">
    <s id="3522:1">ང་དྲི་ལ་མོས་པས་དྲི་མང་པོ་དག་ཡོངས་སུ་གཏད་པར་བྱས་ཀྱང་དེས་ང་ཡོངས་སུ་མ་མགུའོ། །</s>
  </p>
  <p id="3523">
    <s id="3523:1">ཡང་ང་རོ་ལ་མོས་པར་གྱུར་ནས་ང་རོ་ལ་མོས་པས་འབྲུ་མང་པོ་སྣ་ཚོགས་དང་རོའི་བྱེ་བྲག་རྣམ་པ་སྣ་ཚོགས་དག་ཡོངས་སུ་བཏང་ཡང་དེས་ང་ཡོངས་སུ་མ་མགུའོ། །</s>
  </p>
  <p id="3524">
    <s id="3524:1">ཡང་ང་རེག་བྱ་ལ་མོས་པར་གྱུར་ནས། </s>
  </p>
  <p id="3525">
    <s id="3525:1">ང་རེག་བྱ་ལ་མོས་པས་གོས་འཇམ་པོ་སྣ་ཚོགས་དག་ཡོངས་སུ་བཏང་ཡང་དེས་ང་ཡོངས་སུ་མ་མགུའོ། །</s>
  </p>
  <p id="3526">
    <s id="3526:1">མཽད་གལ་གྱི་བུ་ང་ཆོས་ལ་མོས་ནས་ཤེས་པ་རྣམ་པ་སྣ་ཚོགས་དག་བསླབས་ཀྱང་དེ་དག་གིས་ང་ཡོངས་སུ་མ་མགུའོ། །</s>
  </p>
  <p id="3527">
    <s id="3527:1">མཽད་གལ་གྱི་བུ་གང་མྱ་ངན་ལས་འདས་པ་ལ་མོས་པ་དེ་ནི། མོས་པ་དེ་ལས་ཡོངས་སུ་ཉམས་པ་མེད་དོ། །</s>
  </p>
  <p id="3528">
    <s id="3528:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་མོས་པ་དུ་མ་ཤེས་པ་ལ་བསླབ་པར་བྱ་སྟེ། </s>
  </p>
  <p id="3529">
    <s id="3529:1">མོས་པ་ཐམས་ཅད་ཀྱང་འགོག་པའི་ཆོས་ཅན་དུ་བལྟའོ། །</s>
  </p>
  <p id="3530">
    <s id="3530:1">མཽད་གལ་གྱི་བུ་ངས་མོས་པ་དུ་མ་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་དགེ་བའི་རྩ་བ་རྣམ་པ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="3531">
    <s id="3531:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་<ref folio="F.217.b"/>བ་དཔག་ཏུ་མེད་པ་ནས། །</s>
  </p>
  <p id="3532">
    <s id="3532:1">དེའི་ཕ་རོལ་གྱི་ཡང་ཆེས་ཕ་རོལ་ན་དེ་བཞིན་གཤེགས་པ་ཆོས་ཀྱི་སྤྲིན་གྱི་ཆར་རབ་ཏུ་འབེབས་པ་ཞེས་བྱ་བ་འཇིག་རྟེན་དུ་བྱུང་སྟེ། </s>
  </p>
  <p id="3533">
    <s id="3533:1">ཉན་ཐོས་ཀྱི་ཐེག་པ་པ་དང་། རང་སངས་རྒྱས་ཀྱི་ཐེག་པ་པ་དང་། བྱང་ཆུབ་སེམས་དཔའི་ཐེག་པ་པའི་ཚོགས་དཔག་ཏུ་མེད་པ་དག་གིས་ཡོངས་སུ་བསྐོར་ཏོ། །</s>
  </p>
  <p id="3534">
    <s id="3534:1">དེའི་ཚེ་ཚོགས་དེའི་ནང་ན་བྱང་ཆུབ་སེམས་དཔའ་ས་འཛིན་ཞེས་བྱ་བ་ཞིག་བྱུང་སྟེ། </s>
  </p>
  <p id="3535">
    <s id="3535:1">བྱང་ཆུབ་སེམས་དཔའི་ཡོན་ཏན་དཔག་ཏུ་མེད་པ་དང་ལྡན་པ་དབང་པོ་རྣོ་བ། </s>
    <s id="3535:2">སེམས་རེ་རེ་བསྐྱེད་པས་བསྐལ་པ་གྲངས་མེད་པའི་དགེ་བའི་རྩ་བ་མངོན་པར་འདུ་བྱེད་པ། སེམས་རེ་རེ་བསྐྱེད་པས་སེམས་ཅན་གྲངས་མེད་པ་དག་ཉན་ཐོས་ཀྱི་ཐེག་པ་ལ་རབ་ཏུ་བཙུད། དེ་བཞིན་དུ་རང་སངས་རྒྱས་ཀྱི་ཐེག་པ་དང་། </s>
    <s id="3535:3">དེ་བཞིན་དུ་སེམས་རེ་རེ་བསྐྱེད་པས་བྱང་ཆུབ་སེམས་དཔའ་ཁྲི་ཕྲག་གྲངས་མེད་པ་དག་ཕྱིར་མི་ལྡོག་པར་རབ་ཏུ་བཙུད་དོ། །</s>
  </p>
  <p id="3536">
    <s id="3536:1">དེའི་ཚེ་སེམས་ཅན་ཁྲི་ཕྲག་དཔག་ཏུ་མེད་པ་དག་ནི་ཉན་ཐོས་ཀྱི་ཐེག་པ་ལ་རབ་ཏུ་གནས་སོ། །</s>
  </p>
  <p id="3537">
    <s id="3537:1">སེམས་ཅན་ཁྲི་ཕྲག་དཔག་ཏུ་མེད་པ་དག་ནི་རང་སངས་རྒྱས་ཀྱི་ཐེག་པ་ལ་རབ་ཏུ་གནས་སོ། །</s>
  </p>
  <p id="3538">
    <s id="3538:1">སེམས་ཅན་ཁྲི་ཕྲག་དཔག་ཏུ་མེད་པ་དག་ནི་བྱང་ཆུབ་སེམས་དཔའི་ཐེག་པ་ལ་རབ་ཏུ་གནས་སོ། །</s>
  </p>
  <p id="3539">
    <s id="3539:1">དེ་ནས་བྱང་ཆུབ་སེམས་དཔའ་ས་འཛིན་དེ་འདི་སྙམ་དུ་སེམས་ཏེ། </s>
  </p>
  <p id="3540">
    <s id="3540:1">ཀྱེ་མ་དེ་བཞིན་གཤེགས་པ་ཆོས་ཀྱི་སྤྲིན་གྱི་ཆར་རབ་ཏུ་འབེབས་པས་གང་གིས་སེམས་ཅན་གང་དེ་དག་ངེས་པར་འབྱུང་བར་བཅོམ་ལྡན་འདས་ཀྱིས་ལུང་བསྟན་པ་མཛད་པས། </s>
    <s id="3540:2">རང་རང་གི་འཁོར་འདི་དག་ཉིད་ལུང་བསྟན་པ་ཐོས་ནས་</s>
  </p>
  <p id="3541">
    <s id="3541:1">ཡི་རངས་པར་གྱུར་ཅིག་སྙམ་མོ། །</s>
  </p>
  <p id="3542">
    <s id="3542:1">དེ་ནས་དེ་བཞིན་གཤེགས་པ་ཆོས་ཀྱི་སྤྲིན་གྱི་ཆར་རབ་ཏུ་འབེབས་པས་སེམས་ཅན་དེ་དག་ཇི་ལྟར་སྨོན་པ་བཞིན་དུ་ལུང་བསྟན་ཏོ། །</s>
  </p>
  <p id="3543">
    <s id="3543:1">མཽད་གལ་གྱི་བུ་ཁྱོད་དེའི་ཚེ་དེའི་དུས་ན་བྱང་ཆུབ་སེམས་དཔའ་ས་འཛིན་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ། </s>
  </p>
  <p id="3544">
    <s id="3544:1">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་ས་འཛིན་ཞེས་བྱ་བར་གྱུར་ཏོ། །</s>
  </p>
  <p id="3545">
    <s id="3545:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའི་ཐེག་པ་ལ་ཡང་དག་པར་རབ་ཏུ་གནས་པའི་སེམས་ཅན་དག་ཡོངས་སུ་གཟུང་བར་བྱའོ། །</s>
  </p>
  <p id="3546">
    <s id="3546:1">མཽད་གལ་གྱི་བུ་ངས་མོས་པ་སྣ་ཚོགས་ཤེས་པར་བྱ་བའི་དོན་དུ་བྱང་ཆུབ་སེམས་དཔའི་སྤྱད་<ref folio="F.218.a"/>པ་སྤྱོད་པ་ན་དགེ་བའི་རྩ་བ་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="3547">
    <s id="3547:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="3548">
    <s id="3548:1">དེའི་ཕ་རོལ་གྱི་ཡང་ཆེས་ཕ་རོལ་ན་དེ་བཞིན་གཤེགས་པ་ཉེ་བར་ཞི་འཕགས་ཞེས་བྱ་བ། </s>
    <s id="3548:2">རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་</s>
  </p>
  <p id="3549">
    <s id="3549:1">མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་འཇིག་རྟེན་དུ་བྱུང་ངོ་། །</s>
  </p>
  <p id="3550">
    <s id="3550:1">དེ་བཞིན་གཤེགས་པ་ཉེ་བར་ཞི་འཕགས་དེ</s>
  </p>
  <p id="3551">
    <s id="3551:1">འི་སངས་རྒྱས་ཀྱི་ཞིང་དེར་བྱང་ཆུབ་སེམས་དཔའ་ནོར་བུ་འཛིན་ཞེས་བྱ་བ་དེ་བཞིན་གཤེགས་པ་དཔག་ཏུ་མེད་པ་རྣམས་ལ་ཡུན་རིང་དུ་ཚངས་པར་སྤྱད་པ། </s>
    <s id="3551:2">དགེ་བའི་རྩ་བ་དཔག་ཏུ་མེད་པས་གང་བ། སྙིང་རྗེ་ཆེན་པོ་ཐོབ་པ་ཞིག་བྱུང་སྟེ</s>
  </p>
  <p id="3552">
    <s id="3552:1">དེ་དེ་བཞིན་གཤེགས་པ་དེའི་རིམ་གྲོ་པར་གྱུར་ཏོ། །</s>
  </p>
  <p id="3553">
    <s id="3553:1">དེ་དེ་བཞིན་གཤེགས་པ་དེ་ལ་ཡིད་དུ་འཐད་དེ། </s>
  </p>
  <p id="3554">
    <s id="3554:1">ཡིད་དུ་མི་འཐད་པ་མ་ཡིན་པས་རིམ་གྲོ་པ་བྱས་ཤིང་། བཤད་པ་ཡང་འཛིན་ལ། རང་གི་དོན་ཀྱང་མི་གཏོང་ངོ་། །</s>
  </p>
  <p id="3555">
    <s id="3555:1">དེས་བཅོམ་ལྡན་འདས་ཀྱི་རིམ་གྲོ་པ་བྱས་ཏེ། </s>
  </p>
  <p id="3556">
    <s id="3556:1">མངོན་པར་ཤེས་པ་ལྔ་བསྒྲུབས་པས་དེ་ཕ་རོལ་གྱི་སེམས་ལ་མཁས་སོ། །</s>
  </p>
  <p id="3557">
    <s id="3557:1">བཅོམ་ལྡན་འདས་དེ་བཞིན་གཤེགས་པ་ཉེ་བར་ཞི་འཕགས་དེ</s>
  </p>
  <p id="3558">
    <s id="3558:1">འི་ཐུགས་ཀྱིས་སེམས་མཁྱེན་པ་མཛད་ནས་</s>
  </p>
  <p id="3559">
    <s id="3559:1">གང་གི་ཚེ་དེ་བཞིན་གཤེགས་པ་དེ་དབེན་པ་ལ་བཞུགས་པས་བཞུགས་པ་དེའི་ཚེ་དེ་རང་གི་དོན་མི་གཏོང་ངོ་། །</s>
  </p>
  <p id="3560">
    <s id="3560:1">དེ་བཞིན་གཤེགས་པ་དེ་བཞུགས་པ་གང་གིས་བཞུགས་པ་དེ་ཉིད་ཀྱིས་དེ་ཡང་འདུག་པས་འདུག་གོ། །</s>
  </p>
  <p id="3561">
    <s id="3561:1">དེ་བཞིན་གཤེགས་པ་ཉེ་བར་ཞི་འཕགས་དེ་ཡང་དེའི་བསམ་པ་ཐུགས་སུ་ཆུད་ནས། </s>
  </p>
  <p id="3562">
    <s id="3562:1">དེ་ལྟ་བུའི་ཚུལ་གྱིས་བཞུགས་པས་བཞུགས་སོ། །</s>
  </p>
  <p id="3563">
    <s id="3563:1">ནོར་བུ་འཛིན་དེའི་འགྲོ་བའི་ཡུལ་ཅི་ཙམ་པ་དེ་ཙམ་དུ་བཞུགས་པས་བཞུགས་ཏེ། </s>
  </p>
  <p id="3564">
    <s id="3564:1">བྱང་ཆུབ་སེམས་དཔའ་ནོར་བུ་འཛིན་དེ་ཡང་དེའི་རྗེས་སུ་འབྲང་ངོ་། །</s>
  </p>
  <p id="3565">
    <s id="3565:1">དེ་ལྟར་དེ་བཞིན་གཤེགས་པ་དེས་བྱང་ཆུབ་སེམས་དཔའ་སངས་རྒྱས་ཀྱི་བཞུགས་པ་ལ་བསླབས་སོ། །</s>
  </p>
  <p id="3566">
    <s id="3566:1">དེ་དེ་བཞིན་གཤེགས་པ་དེའི་ཁམས་སྣ་ཚོགས་ཤེས་པ་དེའི་ནང་དུ་ཆུད་དོ། །</s>
  </p>
  <p id="3567">
    <s id="3567:1">མཽད་གལ་གྱི་བུ་ཁྱོད་དེའི་ཚེ་དེའི་དུས་ན་བྱང་ཆུབ་<ref folio="F.218.b"/>སེམས་དཔའ་ནོར་བུ་འཛིན་ཞེས་བྱ་བ་གང་གིས། དེ་བཞིན་གཤེགས་པ་དེའི་ཁམས་སྣ་ཚོགས་ཡང་དག་པར་དྲན་པར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="3568">
    <s id="3568:1">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་ནོར་བུ་འཛིན་ཞེས་བྱ་བར་གྱུར་ཏེ། </s>
  </p>
  <p id="3569">
    <s id="3569:1">དེ་བཞིན་གཤེགས་པ་དེའི་མོས་པ་སྣ་ཚོགས་ཤེས་པ་རྗེས་སུ་རྟོགས་སོ། །</s>
  </p>
  <p id="3570">
    <s id="3570:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་དེ་བཞིན་གཤེགས་པ་བཞུགས་པ་རྗེས་སུ་རྟོགས་པར་བྱའོ། །</s>
  </p>
  <p id="3571">
    <s id="3571:1">མཽད་གལ་གྱི་བུ་ངས་མོས་པ་སྣ་ཚོགས་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་སོ། །</s>
  </p>
  <p id="3572">
    <s id="3572:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="3573">
    <s id="3573:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="3574">
    <s id="3574:1">དེ་བཞིན་གཤེགས་པ་སྤྱན་མཛེས་ཞེས་བྱ་བ་ནས། </s>
  </p>
  <p id="3575">
    <s id="3575:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="3576">
    <s id="3576:1">དེ་བཞིན་གཤེགས་པ་སྤྱན་མཛེས་དེའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་བྱེ་བ་ཕྲག་དགུ་བཅུ་རྩ་དགུ་བྱུང་སྟེ། </s>
  </p>
  <p id="3577">
    <s id="3577:1">སངས་རྒྱས་ཀྱི་ཞིང་དེར་རྣམ་པ་ཐམས་ཅད་དུ་སེམས་ཅན་དམྱལ་བ་མ་བྱུང་། </s>
  </p>
  <p id="3578">
    <s id="3578:1">དུད་འགྲོའི་སྐྱེ་གནས་དང་། གཤིན་རྗེའི་འཇིག་རྟེན་དང་། ལྷ་མ་ཡིན་གྱི་རིས་དག་མ་བྱུང་སྟེ། </s>
  </p>
  <p id="3579">
    <s id="3579:1">རྣམ་པ་ཐམས་ཅད་ཀྱི་ཐམས་ཅད་དུ་མི་ཁོམ་པ་མ་བྱུང་ངོ་། །</s>
  </p>
  <p id="3580">
    <s id="3580:1">སངས་རྒྱས་ཀྱི་ཞིང་དེར་གཅིག་ཏུ་ཡོངས་སུ་དག་པར་གྱུར་ཏེ། </s>
  </p>
  <p id="3581">
    <s id="3581:1">སངས་རྒྱས་ཀྱི་ཞིང་དེར་ཀུན་ནས་ཉོན་མོངས་པའི་ལས་ཅུང་ཟད་ཀྱང་མེད་དོ། །</s>
  </p>
  <p id="3582">
    <s id="3582:1">དེ་ལྟར་དེ་བཞིན་གཤེགས་པ་དེས་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་སེམས་ཅན་དཔག་ཏུ་མེད་པ་དག་ཡོངས་སུ་སྨིན་པར་མཛད་དོ། །</s>
  </p>
  <p id="3583">
    <s id="3583:1">དེའི་ཚེ་སངས་རྒྱས་ཀྱི་ཞིང་དེར་བྱང་ཆུབ་སེམས་དཔའ་ཆུ་ལྷ་ཞེས་བྱ་བ་ཁྱིམ་ན་གནས་པ་ཞིག་བྱུང་སྟེ། </s>
  </p>
  <p id="3584">
    <s id="3584:1">བཅོམ་ལྡན་འདས་དེ་བཞིན་གཤེགས་པ་སྤྱན་མཛེས་དེའི་དགེ་བསྙེན་རིགས་ལ་ཐུགས་བརྟན་པ་ཡིན་ཏེ། </s>
  </p>
  <p id="3585">
    <s id="3585:1">འདི་ལྟ་སྟེ་དཔེར་ན། བཅོམ་ལྡན་འདས་འོད་སྲུང་གི་བུ་རིགས་རྫ་མཁན་དང་། ངའི་སྦྲང་ཚལ་བཀྲ་བ་ལྟ་བུའོ། །</s>
  </p>
  <p id="3586">
    <s id="3586:1">དེ་ནས་བྱང་ཆུབ་སེམས་དཔའ་ཆུ་ལྷ་དེས་བཅོམ་ལྡན་འདས་དེ་བཞིན་གཤེགས་པ་སྤྱན་མཛེས་དེའི་དྲུང་དུ་སོང་ནས་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="3587">
    <s id="3587:1">ཕྱོགས་གཅིག་<ref folio="F.219.a"/>ཏུ་འདུག་གོ། །</s>
  </p>
  <p id="3588">
    <s id="3588:1">ཕྱོགས་གཅིག་ཏུ་འདུག་ནས་</s>
  </p>
  <p id="3589">
    <s id="3589:1">བྱང་ཆུབ་སེམས་དཔའ་ཆུ་ལྷ་དེས་སྐྱེ་བོའི་ཚོགས་མང་པོ་དེ་དག་གི་མདུན་དུ་བཅོམ་ལྡན་འདས་དེ་བཞིན་གཤེགས་པ་སྤྱན་མཛེས་དེ་</s>
  </p>
  <p id="3590">
    <s id="3590:1">ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="3590:2">སྟོབས་བཅུ་སྒྲ་གྲགས་ལྷ་མིའི་འཇིག་རྟེན་དག་ན་</s>
  </p>
  <p id="3591">
    <s id="3591:1">འདྲ་མ་མཆིས། །</s>
  </p>
  <p id="3592">
    <s id="3592:1">རྒྱལ་བ་འགྲོ་བའི་བསམ་པ་མཁྱེན་ཅིང་ལྷག་པར་མོས་པ་རབ་ཏུ་མཁྱེན། །</s>
  </p>
  <p id="3593">
    <s id="3593:1">རྒྱལ་བ་འདྲེན་པ་མོས་པ་སྣ་ཚོགས་དང་ནི་དེ་འགོག་རབ་ཏུ་མཁྱེན། །</s>
  </p>
  <p id="3594">
    <s id="3594:1">ཇི་ལྟར་ལྷག་པར་མོས་པ་སྣ་ཚོགས་འགོག་པར་འགྱུར་བ་དེ་དག་གསུངས། །</s>
  </p>
  <p id="3595">
    <s id="3595:1">ཇི་ལྟར་རྣམ་འདྲེན་ཁྱོད་སྲས་སེམས་ཅན་ཀུན་གྱི་མོས་པ་སྣ་ཚོགས་དག །</s>
  </p>
  <p id="3596">
    <s id="3596:1">ཡང་དག་འགོག་འགྱུར་མངོན་པར་འཚལ་བ་དེ་དག་བདེ་གཤེགས་བདག་ལ་གསུངས། །</s>
  </p>
  <p id="3597">
    <s id="3597:1">རྒྱལ་བ་ཐམས་ཅད་གཟིགས་པ་ལྷ་དང་མི་ཡི་བསམ་པ་ཀུན་ལ་མཁས། །</s>
  </p>
  <p id="3598">
    <s id="3598:1">འཇིག་རྟེན་ཐམས་ཅད་ལ་ནི་ཕན་ཕྱིར་སྤྱན་མཛེས་དེས་ནི་ལུང་བསྟན་པ། །</s>
    <s id="3598:2">གང་ཚེ་འགོག་པར་འགྱུར་བ་ཡོངས་སུ་མཁྱེན་ནས་འགྲོ་བའི་དོན་ཆེན་མཛད། །</s>
  </p>
  <p id="3599">
    <s id="3599:1">དེ་བཞིན་གཤེགས་པས་འགྲོ་བའི་མོས་པ་སྣ་ཚོགས་ལུས་པ་མེད་པར་མཁྱེན། །</s>
  </p>
  <p id="3600">
    <s id="3600:1">ཇི་ལྟར་གཞོལ་བའི་རིས་ནི་འབབ་པའི་ཆུ་དག་འབབ་པར་འགྱུར་བ་ལྟར། །ཡུལ་ནི་གང་དང་གང་ལ་མི་ཡིས་ཕྱིར་བསྟེན་དེ་ལ་དེ་མོས་སོ། །</s>
  </p>
  <p id="3601">
    <s id="3601:1">དེ་ནི་བདེ་གཤེགས་བསྟན་པ་ཐོབ་ཅིང་དགེ་བའི་བཤེས་གཉེན་སངས་རྒྱས་ལ། །རིམ་པར་སྟེན་བྱེད་ཡུལ་ལ་མངོན་པར་ཆགས་པ་དོན་མེད་ཡོངས་སུ་ཤེས། །</s>
  </p>
  <p id="3602">
    <s id="3602:1">དེ་ནི་འཆིང་བ་ཤེས་ཤིང་ཡུལ་གྱི་སྐྱོན་ཡང་ཤེས་ནས་ཡོངས་སུ་སྤོང་། །</s>
  </p>
  <p id="3603">
    <s id="3603:1">ཡུལ་གྱི་སྐྱོན་དག་ཡོངས་སུ་མཐོང་བ་འགག་པར་བྱེད་ཅིང་ཕྱིར་མི་སྐྱེ། །</s>
  </p>
  <p id="3604">
    <s id="3604:1">གང་དག་ཡུལ་འདི་མཐོང་ནས་ཡང་དང་ཡང་དུ་གོམས་པ་འགོག་མི་བྱེད། །</s>
  </p>
  <p id="3605">
    <s id="3605:1">དེ་དག་ཡུལ་གྱི་རོ་མཆོག་དག་གིས་ཟིལ་ནོན་སྡུག་བསྔལ་སྐྱེད་པར་བྱེད། །</s>
  </p>
  <p id="3606">
    <s id="3606:1">དེ་ལྟ་བས་ན་མཁས་པའི་མི་དག་འགྲོ་ལ་ཕན་བསམས་བྱང་ཆུབ་མཆོག །མངོན་པར་འདོད་པ་དེས་ནི་བསྒྲིམས་ཏེ་ཡུལ་དག་ཡོངས་སུ་ཤེས་པར་བྱ། །</s>
  </p>
  <p id="3607">
    <s id="3607:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་བྱང་ཆུབ་སེམས་དཔའ་ཆུ་ལྷ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="3608">
    <s id="3608:1">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་ཆུ་ལྷ་ཞེས་བྱ་བར་གྱུར་ཏོ། །</s>
  </p>
  <p id="3609">
    <s id="3609:1">ངས་དེར་ཡུལ་དེ་དག་ཡོངས་སུ་ཤེས་<ref folio="F.219.b"/>པས་དེ་ཕྱིན་ཆད་ང་ནམས་ཀྱང་སྐྱོན་མ་བྱུང་ངོ་། །</s>
  </p>
  <p id="3610">
    <s id="3610:1">དེ་ཅིའི་ཕྱིར་ཞེ་ན། </s>
    <s id="3610:2">དེ་ལྟར་ངས་དེ་དག་དོན་མེད་པར་ཡོངས་སུ་ཤེས་སོ། །</s>
  </p>
  <p id="3611">
    <s id="3611:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་ཡུལ་དོན་མེད་པར་གྱུར་པ་ཡོངས་སུ་ཤེས་པར་བྱའོ། །</s>
  </p>
  <p id="3612">
    <s id="3612:1">མཽད་གལ་གྱི་བུ་ངས་མོས་པ་སྣ་ཚོགས་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་དཔག་ཏུ་མེད་པ་དག་བསྐྱེད་དོ། །</s>
  </p>
  <p id="3613">
    <s id="3613:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="3614">
    <s id="3614:1">དེའི་ཕ་རོལ་གྱི་ཡང་ཆེས་ཕ་རོལ་ན་དེ་བཞིན་གཤེགས་པ་སེམས་ཅན་ཐམས་ཅད་བྱང་ཆུབ་ཏུ་སྒྲོལ་བ་ལ་མཁས་པ་ཞེས་བྱ་བ་ནས། </s>
  </p>
  <p id="3615">
    <s id="3615:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="3616">
    <s id="3616:1">དེ་བཞིན་གཤེགས་པ་དེས་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="3617">
    <s id="3617:1">སེམས་ཅན་གང་ཡང་ཉན་ཐོས་ཀྱི་ཐེག་པའམ། རང་སངས་རྒྱས་ཀྱི་ཐེག་པས་ཡོངས་སུ་སྨིན་པར་མ་བྱས་ཀྱི། </s>
    <s id="3617:2">སེམས་ཅན་ཐམས་ཅད་བྱང་ཆུབ་ཀྱི་སེམས་ཡང་དག་པར་འཛིན་དུ་བཙུད་དོ། །</s>
  </p>
  <p id="3618">
    <s id="3618:1">བླ་ན་</s>
  </p>
  <p id="3619">
    <s id="3619:1">མེད་པ་ཡང་དག་པར་རྫོགས་པའི་སངས་རྒྱས་དེའི་སངས་རྒྱས་ཀྱི་ཞིང་དེར་སེམས་ཅན་དེ་དག་བླ་ན་</s>
  </p>
  <p id="3620">
    <s id="3620:1">མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་རབ་ཏུ་གནས་པར་གྱུར་ཏོ། །</s>
  </p>
  <p id="3621">
    <s id="3621:1">སེམས་ཅན་དེ་དག་ལ་དེ་བཞིན་གཤེགས་པ་དེས་ཕ་རོལ་ཏུ་ཕྱིན་པ་དྲུག་ལས་བརྩམས་ཏེ་ཆོས་སྟོན་ཏོ། །</s>
  </p>
  <p id="3622">
    <s id="3622:1">དེ་བཞིན་གཤེགས་པ་སེམས་ཅན་ཐམས་ཅད་བྱང་ཆུབ་ཏུ་སྒྲོལ་བ་ལ་མཁས་པ་དེས་སེམས་ཅན་དཔག་ཏུ་མེད་པ་དག་ཕྱིར་མི་ལྡོག་པ་ཉིད་ལ་བཙུད་ཅིང་། </s>
    <s id="3622:2">བསྐལ་པ་གྲངས་མེད་པར་གནས་ནས་</s>
  </p>
  <p id="3623">
    <s id="3623:1">ཕྱིས་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་སོ། །</s>
  </p>
  <p id="3624">
    <s id="3624:1">སེམས་ཅན་གང་བྱུང་བ་དེ་དག་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="3625">
    <s id="3625:1">སེམས་ཅན་དཔག་ཏུ་མེད་པའི་དོན་བྱས་ཏེ། </s>
  </p>
  <p id="3626">
    <s id="3626:1">ཡོངས་སུ་མྱ་ངན་ལས་འདས་སོ། །</s>
  </p>
  <p id="3627">
    <s id="3627:1">དེའི་ཚེ་སངས་རྒྱས་ཀྱི་ཞིང་དེར་བྱང་ཆུབ་སེམས་དཔའ་ལྷའི་ཟླ་བ་ཞེས་བྱ་བ་ཞིག་བྱུང་ངོ་། །</s>
  </p>
  <p id="3628">
    <s id="3628:1">བྱང་ཆུབ་སེམས་དཔའ་ལྷའི་ཟླ་བ་དེས་སངས་རྒྱས་ཀྱི་ཞིང་བཅུའི་རྡུལ་ཕྲ་མོ་སྙེད་ཀྱི་ཕྱོགས་བཅུའི་འཇིག་རྟེན་གྱི་ཁམས་<ref folio="F.220.a"/>སུ་བྱང་ཆུབ་སེམས་དཔའ་ཁྲི་ཕྲག་དཔག་ཏུ་མེད་པ་དག་བླ་ན་</s>
  </p>
  <p id="3629">
    <s id="3629:1">མེད་པ་ཡང་དག་པར་རྫོགས་པའི་བྱང་ཆུབ་ལ་བཙུད་ནས་ཡོངས་སུ་མྱ་ངན་ལས་འདས་སོ། །</s>
  </p>
  <p id="3630">
    <s id="3630:1">དེའི་ཚེ་སངས་རྒྱས་ཀྱི་ཞིང་དེར་བྱང་ཆུབ་སེམས་དཔའ་དྲི་མེད་ཟླ་བ་ཞེས་བྱ་བ་ཞིག་བྱུང་སྟེ། </s>
  </p>
  <p id="3631">
    <s id="3631:1">བྱང་ཆུབ་སེམས་དཔའ་ལྷའི་ཟླ་བ་དེས་ཡོངས་སུ་སྨིན་པར་བྱས། </s>
  </p>
  <p id="3632">
    <s id="3632:1">ཡོངས་སུ་རྫོགས་པར་བྱས་སོ། །</s>
  </p>
  <p id="3633">
    <s id="3633:1">དེ་འདི་སྙམ་དུ་སེམས་སོ། །</s>
  </p>
  <p id="3634">
    <s id="3634:1">གང་གི་ཚེ་བྱང་ཆུབ་སེམས་དཔའ་ལྷའི་ཟླ་བ་དེས་སེམས་ཅན་ཁྲི་ཕྲག་དཔག་ཏུ་མེད་པ་དག་བྱང་ཆུབ་ལ་བཙུད། སངས་རྒྱས་ཀྱི་རྒྱུད་ཡང་དག་པར་སྤེལ་ཏོ། །</s>
  </p>
  <p id="3635">
    <s id="3635:1">བདག་གིས་ཀྱང་བྱང་ཆུབ་སེམས་དཔའ་དེའི་རྗེས་སུ་བསླབ་པར་བྱ། </s>
  </p>
  <p id="3636">
    <s id="3636:1">བདག་གིས་ཀྱང་སངས་རྒྱས་ཀྱི་རྒྱུད་ཡང་དག་པར་སྤེལ་བར་བྱའོ་སྙམ་མོ། །</s>
  </p>
  <p id="3637">
    <s id="3637:1">དེས་ཕྱོགས་བཅུའི་འཇིག་རྟེན་དེ་ན་སེམས་ཅན་ཐམས་ཅད་ཀྱི་བསམ་པ་ཤེས་ནས། </s>
  </p>
  <p id="3638">
    <s id="3638:1">སེམས་ཅན་རྣམས་ཀྱི་མོས་པ་ཇི་ལྟ་བ་བཞིན་དུ་སྤྲུལ་པ་མངོན་པར་སྤྲུལ་ཏོ། །</s>
  </p>
  <p id="3639">
    <s id="3639:1">ལྷ་དག་ལ་མོས་པ་ནི་ལྷའི་སྤྲུལ་པ་མངོན་པར་སྤྲུལ། </s>
  </p>
  <p id="3640">
    <s id="3640:1">ཀླུ་དག་ལ་མོས་པ་དང་། གནོད་སྦྱིན་དག་ལ་མོས་པ་དང་། དྲི་ཟ་དག་ལ་མོས་པ་དང་། ལྷ་མ་ཡིན་དག་ལ་མོས་པ་དང་། མིའམ་ཅི་དག་ལ་མོས་པ་དང་། ལྟོ་འཕྱེ་ཆེན་པོ་དག་ལ་མོས་པ་ནི་ལྟོ་འཕྱེ་ཆེན་པོའི་སྤྲུལ་པ་མངོན་པར་སྤྲུལ་ཏོ། །</s>
  </p>
  <p id="3641">
    <s id="3641:1">དེ་ལྟར་གང་དང་གང་ལ་མོས་པ་དེ་དང་དེ་དག་གི་རྗེས་སུ་འཐུན་པའི་སྤྲུལ་པ་མངོན་པར་སྤྲུལ་ཏེ། </s>
  </p>
  <p id="3642">
    <s id="3642:1">སངས་རྒྱས་ཀྱི་ཞིང་དེར་སེམས་ཅན་ཇི་སྙེད་པ་དེ་དག་ཡུན་མི་རིང་བར་ལ་ལ་ནི་ཉན་ཐོས་ཀྱི་ཐེག་པ། ལ་ལ་ནི་རང་སངས་རྒྱས་ཀྱི་ཐེག་པར་བྱང་ཆུབ་ཏུ་ཡོངས་སུ་སྨིན་པར་བྱས་སོ། །</s>
  </p>
  <p id="3643">
    <s id="3643:1">དེ་ལྟར་སེམས་ཅན་དེ་དག་ཐམས་ཅད་སངས་རྒྱས་ཀྱི་ཞིང་དུ་དགེ་བའི་རྩ་བ་རྣམས་ལ་རབ་ཏུ་བཙུད་དོ། །</s>
  </p>
  <p id="3644">
    <s id="3644:1">དེར་ཡང་བྱང་ཆུབ་སེམས་དཔའ་རྣམས་ཀྱིས་དད་པ་བསྐྱེད་དེ། </s>
  </p>
  <p id="3645">
    <s id="3645:1">དགེ་བའི་རྩ་བ་དེས་སེམས་ཅན་ཐམས་ཅད་ཀྱི་མོས་པ་སྣ་ཚོགས་ཤེས་པ་ཐོབ་བོ། །</s>
    <s id="3645:2">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་བྱང་ཆུབ་སེམས་དཔའ་དྲི་མེད་ཟླ་བ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="3646">
    <s id="3646:1">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་དྲི་མེད་ཟླ་བ་ཞེས་བྱ་བར་གྱུར་ཏེ། </s>
  </p>
  <p id="3647">
    <s id="3647:1">ངས་སེམས་ཅན་དེ་སྙེད་ཅིག་ཐེག་པ་གསུམ་གྱིས་བཏུལ་ཏོ། །</s>
  </p>
  <p id="3648">
    <s id="3648:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་སེམས་ཅན་ཡོངས་སུ་སྨིན་པར་<ref folio="F.220.b"/>བྱ་བ་ལ་བརྩོན་པར་བྱའོ། །</s>
  </p>
  <p id="3649">
    <s id="3649:1">མཽད་གལ་གྱི་བུ་ངས་མོས་པ་སྣ་ཚོགས་ཤེས་པ་འགོག་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་སོ། །</s>
  </p>
  <p id="3650">
    <s id="3650:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="3651">
    <s id="3651:1">དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་ལྷའི་ཟླ་བ་ཞེས་བྱ་བ་འབའ་ཞིག་ཁོ་ནས་འཛམ་བུའི་གླིང་གི་དབང་ཕྱུག་གིས་དབང་བྱེད་པ། </s>
    <s id="3651:2">ཆོས་(གྱི་,ཀྱི་)བདག་པོ་ཆོས་དང་ལྡན་པ། ཆོས་ཀྱིས་མི་འཐུན་པ་མེད་པར་རྒྱལ་སྲིད་བྱེད་པ་ཞིག་བྱུང་ངོ་། །</s>
  </p>
  <p id="3652">
    <s id="3652:1">བུ་ཡང་སྟོང་ཐམ་པ་ཡོད་དེ། </s>
  </p>
  <p id="3653">
    <s id="3653:1">དཔའ་ཞིང་རྟུལ་ཕོད་པ། ཡན་ལག་མཆོག་གི་གཟུགས་དང་ལྡན་པ། ཕ་རོལ་གྱི་སྡེ་རབ་ཏུ་འཇོམས་པ་དག་བྱུང་ངོ་། །</s>
  </p>
  <p id="3654">
    <s id="3654:1">དེའི་ཚེ་དེ་བཞིན་གཤེགས་པ་འཇིག་རྟེན་སྒྲོན་མ་ཞེས་བྱ་བ་ཞིག་བྱུང་ངོ་། །</s>
  </p>
  <p id="3655">
    <s id="3655:1">དེ་བཞིན་གཤེགས་པ་འཇིག་རྟེན་སྒྲོན་མ་ཞེས་བྱ་བ་དེ་བྱང་ཆུབ་སེམས་དཔའི་ཐེག་པ་ཡང་དག་པར་རབ་ཏུ་སྟོན་ཏེ། </s>
  </p>
  <p id="3656">
    <s id="3656:1">ཉན་ཐོས་ཀྱི་ཐེག་པ་དང་། རང་སངས་རྒྱས་ཀྱི་ཐེག་པ་ལས་བརྩམས་ཏེ་མི་སྟོན་ཏོ། །</s>
  </p>
  <p id="3657">
    <s id="3657:1">དེ་ཅིའི་ཕྱིར་ཞེ་ན། </s>
    <s id="3657:2">དེ་ལྟར་དེ་བཞིན་གཤེགས་པ་དེས་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="3658">
    <s id="3658:1">སེམས་ཅན་ཐམས་ཅད་བྱང་ཆུབ་སེམས་དཔའི་ཐེག་པ་ལ་ཡང་དག་པར་འཛིན་དུ་བཙུད་དེ། </s>
  </p>
  <p id="3659">
    <s id="3659:1">སེམས་ཅན་དེ་དག་ཐམས་ཅད་བྱང་ཆུབ་སེམས་དཔའི་ཐེག་པ་ལ་ཡང་དག་པར་རབ་ཏུ་གནས་སོ། །</s>
  </p>
  <p id="3660">
    <s id="3660:1">དེ་བཞིན་གཤེགས་པ་དེས་དེ་དག་ལ་བྱང་ཆུབ་སེམས་དཔའི་ཐེག་པ་ཉིད་བསྟན་ཏེ། </s>
  </p>
  <p id="3661">
    <s id="3661:1">སེམས་ཅན་དེ་དག་ཐམས་ཅད་བྱང་ཆུབ་སེམས་དཔའི་ཐེག་པ་ལ་ངེས་པར་བྱུང་ངོ་། །</s>
  </p>
  <p id="3662">
    <s id="3662:1">དེའི་ཚེ་དེ་བཞིན་གཤེགས་པ་དེའི་སངས་རྒྱས་ཀྱི་ཞིང་དེར་བྱང་ཆུབ་སེམས་དཔའ་དཔའ་བའི་སྟོབས་ཞེས་བྱ་བ་ཚོགས་དེ་ཐམས་ཅད་ཀྱི་གཙོ་བོ་བྱེད་པ་ཞིག་བྱུང་ངོ་། །</s>
  </p>
  <p id="3663">
    <s id="3663:1">དེའི་ཚེ་དེ་བཞིན་གཤེགས་པ་དེའི་བདུད་ཤུགས་འཆང་ཞེས་བྱ་བ་གང་བྱང་ཆུབ་སེམས་དཔའི་ཚོགས་དེ་དག་གི་བར་ཆད་བྱེད་པར་ཉེ་བར་གནས་པ་ཞིག་བྱུང་ངོ་། །</s>
  </p>
  <p id="3664">
    <s id="3664:1">དེ་བྱང་ཆུབ་སེམས་དཔའ་དེ་དག་གི་ཐམས་ཅད་མཁྱེན་པ་ཉིད་དང་ཡང་དག་པར་ལྡན་པའི་གཏམ་ཟེར་རོ། །</s>
  </p>
  <p id="3665">
    <s id="3665:1">དེ་ནས་བདུད་ཤུགས་འཆང་དེ་འདི་སྙམ་དུ་སེམས་ཏེ། </s>
  </p>
  <p id="3666">
    <s id="3666:1">འདི་ལྟར་དེ་བཞིན་གཤེགས་པ་འཇིག་རྟེན་སྒྲོན་མ་འདིས་ཡུན་མི་རིང་བར་བདག་གི་ཡུལ་སྟོངས་པར་འགྱུར་ཏེ། </s>
  </p>
  <p id="3667">
    <s id="3667:1"><ref folio="F.221.a"/>གང་བདག་གིས་དེའི་བར་ཆད་བྱའོ་སྙམ་ནས། </s>
  </p>
  <p id="3668">
    <s id="3668:1">དེ་སངས་རྒྱས་ཀྱི་གཟུགས་སུ་མངོན་པར་སྤྲུལ་ནས་འཁོར་གྱི་ནང་དུ་ཞུགས་ཏེ། </s>
  </p>
  <p id="3669">
    <s id="3669:1">བྱང་ཆུབ་སེམས་དཔའི་ཚོགས་དེ་དག་གི་ནང་དུ་འདུག་ནས་</s>
  </p>
  <p id="3670">
    <s id="3670:1">ཐམས་ཅད་མཁྱེན་པ་ཉིད་དང་ཡང་དག་པར་ལྡན་པའི་གཏམ་ངན་པ་བསྔགས་ལ། འདོད་པའི་ཡོན་ཏན་དང་ཡང་དག་པར་ལྡན་པའི་གཏམ་ཟེར་རོ། །</s>
  </p>
  <p id="3671">
    <s id="3671:1">བྱང་ཆུབ་སེམས་དཔའ་དེ་དག་ལ་ཡང་འདོད་པའི་ཡོན་ཏན་ལྔ་པོ་དག་ཉེ་བར་འབུལ་ཏེ། </s>
  </p>
  <p id="3672">
    <s id="3672:1">མིག་གིས་བལྟ་བར་བྱ་བ་གཟུགས་མང་པོ་དང་། བཟའ་བ་དང་། བཅའ་བའི་ཡོ་བྱད་དང་། མེ་ཏོག་གི་ཡོ་བྱད་དང་། བལྡག་པའི་ཡོ་བྱད་དང་། རོལ་མོའི་ཡོ་བྱད་དང་། གླུ་དབྱངས་ཀྱི་ཡོ་བྱད་དང་། གར་གྱི་ཡོ་བྱད་རྣམས་འབུལ་བར་བྱེད་དོ། །</s>
  </p>
  <p id="3673">
    <s id="3673:1">དེ་ནས་བྱང་ཆུབ་སེམས་དཔའ་དཔའ་བའི་སྟོབས་དེ་འདི་སྙམ་དུ་སེམས་ཏེ། </s>
  </p>
  <p id="3674">
    <s id="3674:1">གང་བདག་གིས་བདུད་ཤུགས་འཆང་འདི་བདག་གི་ཤུགས་ཀྱིས་གདུལ་བར་བྱའོ་སྙམ་ནས། </s>
  </p>
  <p id="3675">
    <s id="3675:1">འདི་ལྟ་བུའི་རྫུ་འཕྲུལ་མངོན་པར་འདུ་བྱ་བ་མངོན་པར་འདུ་བྱེད་དེ། </s>
  </p>
  <p id="3676">
    <s id="3676:1">དེ་ལྟ་བུའི་རྫུ་འཕྲུལ་མངོན་པར་འདུ་བྱ་བ་མངོན་པར་འདུས་བྱས་པས་བདུད་ཤུགས་འཆང་གི་མགུལ་དུ་ཁྱི་རོ་ཞིག་བཏགས་སོ། །</s>
  </p>
  <p id="3677">
    <s id="3677:1">ཤུགས་འཆང་གི་གཟུགས་ཀྱིས་བདུད་ཀྱི་གནས་དེར་སོང་ངོ་། །</s>
  </p>
  <p id="3678">
    <s id="3678:1">སོང་ནས་བདུད་ཀྱི་གནས་དེར་ཞུགས་ཏེ། </s>
  </p>
  <p id="3679">
    <s id="3679:1">ལྷའི་བུ་མོ་ཁྲི་ཕྲག་དགུ་བཅུ་རྩ་དགུ་དག་བྱང་ཆུབ་ཡང་དག་པར་འཛིན་དུ་བཅུག་གོ། །</s>
  </p>
  <p id="3680">
    <s id="3680:1">དེ་བྱང་ཆུབ་སེམས་དཔའི་ཡང་དག་པར་ལྡན་པའི་གཏམ་དེ་ལྟ་བུ་དག་ཀྱང་བྱས་ཏེ། </s>
  </p>
  <p id="3681">
    <s id="3681:1">འདི་ལྟར་ལྷའི་བུ་མོ་ཁྲི་ཕྲག་དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏོ། །</s>
  </p>
  <p id="3682">
    <s id="3682:1">ལྷའི་བུ་མོ་ཁྲི་ཕྲག་དེ་དག་ཐམས་ཅད་ཕྱིར་མི་ལྡོག་པ་ཉིད་ལ་བཙུད་ནས། </s>
  </p>
  <p id="3683">
    <s id="3683:1">བདུད་ཀྱི་གནས་དེ་ཉིད་དུ་འདོད་པའི་ཡོན་ཏན་ལྔ་དག་གིས་བདག་ཉིད་རྩེ་བ་མངོན་པར་སྤྲུལ་ཏོ། །</s>
  </p>
  <p id="3684">
    <s id="3684:1">དེ་ནས་བདུད་ཤུགས་འཆང་ཁྱི་རོ་བཏགས་པ་དེ་རང་གི་གནས་ག་ལ་བ་དེར་སོང་བ་དང་། གནས་དེ་</s>
  </p>
  <p id="3685">
    <s id="3685:1">ན་ལྷའི་བུ་དང་། ལྷའི་བུ་མོ་དེ་དག་དང་ལྷན་ཅིག་ཏུ་རྩེ་ཞིང་ཡོངས་སུ་སྤྱོད་པ་མཐོང་ངོ་། །</s>
  </p>
  <p id="3686">
    <s id="3686:1">མཐོང་ནས་ཀྱང་སྡུག་བསྔལ་ཞིང་ཡིད་མི་བདེ་ལ། བློང་བློང་པོར་གྱུར་ཅིང་དེར་མི་དགའོ། །</s>
  </p>
  <p id="3687">
    <s id="3687:1">དེ་ནས་ལྷའི་བུ་མོ་ཁྲི་ཕྲག་དགུ་བཅུ་པོ་དེ་དག་བདུད་ཤུགས་འཆང་བློང་བློང་པོར་གྱུར་པར་རིག་ནས། </s>
  </p>
  <p id="3688">
    <s id="3688:1">སྙིང་རྗེ་ཆེན་པོ་སྐྱེས་ཏེ། </s>
  </p>
  <p id="3689">
    <s id="3689:1">བདུད་ཤུགས་<ref folio="F.221.b"/>འཆང་འདི་སྲོག་ཆགས་རྣམས་ཀྱི་ཕྱིར་སྡིག་པའི་རོས་བློང་བློང་པོར་གྱུར་ཅིང་། ཡང་དག་པ་ཇི་ལྟ་བ་བཞིན་མི་ཤེས་པ་ལ་ལྟོས། </s>
  </p>
  <p id="3690">
    <s id="3690:1">ཀྱེ་ཨེ་མ་སློབ་དཔོན་དཔའ་བའི་སྟོབས་བདུད་ཤུགས་འཆང་འདི་བདག་ཅག་གི་བདུད་ཀྱི་གནས་ལ་དབང་ཕྱུག་གི་དབང་གིས་བགེགས་བགྱིད་པར་འགྱུར་ན། </s>
  </p>
  <p id="3691">
    <s id="3691:1">བདག་ཅག་ལ་འཚེ་བར་མི་འགྱུར་བར་མཛད་དུ་གསོལ། </s>
  </p>
  <p id="3692">
    <s id="3692:1">དེ་ནས་བྱང་ཆུབ་སེམས་དཔའ་དཔའ་བའི་སྟོབས་ཀྱིས་ཇི་ལྟ་བུའི་རྫུ་འཕྲུལ་མངོན་པར་འདུ་བྱ་བ་མངོན་པར་འདུ་བྱེད་དེ། </s>
  </p>
  <p id="3693">
    <s id="3693:1">དེ་ལྟ་བུའི་རྫུ་འཕྲུལ་མངོན་པར་འདུ་བྱ་བ་མངོན་པར་འདུས་བྱས་པས་བདུད་ཤུགས་འཆང་གི་གནས་ཀྱི་གོང་དུ་བདུད་ཀྱི་གནས་གཞན་ཆེས་རྫུ་འཕྲུལ་ཆེ་བ། ཆེས་གཟི་བརྗིད་ཆེ་བ། ཆེས་མཐུ་ཆེ་བ། ཆེས་གཟི་ཆེ་བ་ཞིག་མངོན་པར་སྤྲུལ་ཏོ། །</s>
  </p>
  <p id="3694">
    <s id="3694:1">འཇིག་རྟེན་གྱི་ཁམས་གཞན་ཞིག་ཀྱང་མངོན་པར་སྤྲུལ་ཏེ། </s>
  </p>
  <p id="3695">
    <s id="3695:1">དེར་བདུད་དེ་དབང་ཕྱུག་ལ་དབང་བྱེད་དེ། </s>
  </p>
  <p id="3696">
    <s id="3696:1">དེས་གནས་དེ་དང་བདུད་དེ་ཡང་ཐལ་བར་བརླགས་སོ། །</s>
  </p>
  <p id="3697">
    <s id="3697:1">དེ་ནས་བདུད་ཤུགས་འཆང་གིས་བདུད་དེ་དང་བདུད་ཀྱི་གནས་དེ་མཐོང་ནས་ཡིད་གཉིས་སུ་གྱུར་ཏེ། </s>
  </p>
  <p id="3698">
    <s id="3698:1">བདག་ཀྱང་ཡུན་མི་རིང་བར་འཆི་བའི་ཆོས་སུ་འགྱུར་རོ། །</s>
  </p>
  <p id="3699">
    <s id="3699:1">བདུད་ཀྱི་གནས་འདིས་བདག་གི་ངོ་བོ་དང་། ཡོངས་སུ་འཛིན་པ་ཐམས་ཅད་དང་ཐ་དད་པའི་ངོ་བོར་འགྱུར་རོ་སྙམ་མོ། །</s>
  </p>
  <p id="3700">
    <s id="3700:1">གནས་དེ་དག་གིས་དེ་ཀུན་ཏུ་སྐྱོ་བར་གྱུར་ཅིང་ཡིད་མི་དགའ་བར་གྱུར་ནས། </s>
  </p>
  <p id="3701">
    <s id="3701:1">འཇིགས་སྐྲག་བློང་བློང་པོར་གྱུར་ནས་བྱང་ཆུབ་སེམས་དཔའ་དཔའ་བའི་སྟོབས་དེ་ལ་འདི་སྐད་ཅེས་སྨྲས་སོ། །</s>
  </p>
  <p id="3702">
    <s id="3702:1">མཁས་པ་མགོན་མེད་མགོན་མཛོད་རྣམ་པར་ལྟུང་ལས་དགྲོལ་བར་མཛོད། །</s>
  </p>
  <p id="3703">
    <s id="3703:1">བྱིས་པའི་ངོ་བོ་བདག་གིས་མི་དགེ་གང་བགྱིས་མི་རྟག་པས། །སྲིད་པར་འགྲོ་བ་ཀུན་གནོད་རྟག་པ་མ་ལུས་མཐོལ་ཞིང་མཆིས། </s>
  </p>
  <p id="3704">
    <s id="3704:1">རྣམ་འཇིག་ཆོས་ཀྱི་དངོས་པོ་ཅུང་ཟད་མགོན་སྐྱབས་བགྱིད་མ་མཆིས། །</s>
  </p>
  <p id="3705">
    <s id="3705:1">རྣམ་འཇིག་ཆོས་ཀུན་བདག་གིས་རྣམ་སྤང་བདག་ཀྱང་མ་གྲོལ་བ། །</s>
    <s id="3705:2">འདི་ལྟར་བཟོད་པར་མཛོད་ཅིག་དཔའ་སྟོབས་བདེ་བར་གཤེགས་པའི་སྲས། །</s>
    <s id="3705:3">རྟབས་ལ་སྐྲག་ཅིང་ཉམས་པས་དེ་ཡི་ཡིད་ཀྱི་སྐྱོ་བ་ཆད། །</s>
  </p>
  <p id="3706">
    <s id="3706:1">ང་རྒྱལ་རྣམ་སྤངས་རྒྱལ་བའི་སྲས་ལ་ཐམས་ཅད་སྐྱབས་སུ་ཞུགས། །</s>
  </p>
  <p id="3707">
    <s id="3707:1">གང་གིས་རྒུད་འཇིགས་ཡོངས་མཐོང་འདི་ལྟར་ཁྱོད་ལ་སྐྱབས་སུ་མཆིས། །</s>
  </p>
  <p id="3708">
    <s id="3708:1">རྒྱལ་སྲས་མཁས་པ་སྡུག་བསྔལ་ཉམས་པ་དག་ལས་བདག་ལ་སྐྱོབས། །</s>
  </p>
  <p id="3709">
    <s id="3709:1">ཤུགས་འཆང་སྐྱོ་<ref folio="F.222.a"/>བ་རྒྱལ་བའི་སྲས་ཀྱིས་གཟིགས་ནས་དེས་སྨྲས་པ། །</s>
    <s id="3709:2">གྲོགས་པོ་རྒྱལ་བའི་སྲས་ལ་བགེགས་མ་བྱེད་ཅིང་ང་རྒྱལ་སྤོངས། །</s>
  </p>
  <p id="3710">
    <s id="3710:1">སྲིད་ཀུན་མི་རྟག་ཡོངས་སུ་འཛིན་ལ་མངོན་པར་ཞེན་པ་ཐོང་། །</s>
  </p>
  <p id="3711">
    <s id="3711:1">སེམས་ནི་མངོན་པར་དད་པས་ངེས་པར་འབྱུང་བ་རབ་ཏུ་ཤེས། །</s>
  </p>
  <p id="3712">
    <s id="3712:1">སེམས་ཅན་གང་ཡང་འཁྲུགས་པའི་ཡིད་ཀྱི་ཆོས་ཞེས་ནམ་ཡང་མེད། །</s>
  </p>
  <p id="3713">
    <s id="3713:1" flag="alternateSource">ཡིད་ཀྱི་རྙོག་པ་བསལ་བཏང་རྒྱལ་བ་མཆོག་གིས་བསྟན་པ་མཐོང་། །</s>
  </p>
  <p id="3714">
    <s id="3714:1">དེས་སྨྲས་པ། </s>
    <s id="3714:2">རྒྱལ་སྲས་བདག་སེམས་རྙོག་པ་བྲལ་ཞིང་ཡིད་ཀྱིས་རྣམ་པར་འབད། །</s>
  </p>
  <p id="3715">
    <s id="3715:1">རྒྱལ་བའི་རིམ་གྲོ་བགྱིད་ཀྱིས་རྒྱལ་བའི་གསུང་དག་གསུངས་ཤིག་གསུངས། །</s>
  </p>
  <p id="3716">
    <s id="3716:1">དེས་སྨྲས་པ། </s>
    <s id="3716:2">དེ་བཞིན་གཤེགས་པའི་ཡོན་ཏན་བྱང་ཆུབ་སེམས་ལ་བདུད་ཉོན་ཅིག །</s>
  </p>
  <p id="3717">
    <s id="3717:1">བདེ་གཤེགས་སྲས་ལས་གང་དག་ཐོས་པ་བདུད་ཀྱི་ཞགས་པ་གཅོད། །</s>
    <s id="3717:2">རྒྱལ་བས་རབ་གསུངས་ཆོས་ཉིད་མི་གཡོ་འགྱུར་མེད་ཆོས་ཀྱི་དབྱིངས། །</s>
    <s id="3717:3">རྒྱལ་བའི་སྲས་འདི་ཤེས་ན་</s>
  </p>
  <p id="3718">
    <s id="3718:1">རྒྱལ་བས་མཆོད་པ་བྱས་པར་འགྱུར། །</s>
  </p>
  <p id="3719">
    <s id="3719:1">གང་དག་བློ་ངེས་མེད་པ་སོ་སོའི་སྐྱེ་བོ་བྱིས་པ་ཞེས། །</s>
    <s id="3719:2">བྱ་སྟེ་དེ་ལྟར་སེམས་ངེས་མེད་པ་ཀུན་རྟོག་རླུང་དང་འདྲ། །</s>
  </p>
  <p id="3720">
    <s id="3720:1">གང་དག་རྒྱལ་བའི་གསུང་ནི་རྣམ་ཤེས་དེ་དག་བདུད་ཀྱི་ཞགས། །</s>
    <s id="3720:2">རླུང་གི་སྟོབས་ཀྱིས་ཕུབ་མ་ཕྱར་ལྟར་མ་ལུས་ཤིན་ཏུ་བཅོམ། །</s>
  </p>
  <p id="3721">
    <s id="3721:1">འགྱུར་མེད་ཆོས་དབྱིངས་སྟོང་པ་མི་གཡོ་གཉིས་མེད་སྨྲས་པ་ནི། །</s>
    <s id="3721:2">བདུད་སྟོབས་འཇོམས་པར་བྱེད་ཅིང་བདུད་དབང་སོང་བས་ཤེས་པར་དཀའ། །</s>
  </p>
  <p id="3722">
    <s id="3722:1">སེམས་ཅན་གང་དག་སྐྱེས་དང་འཆི་དང་འབྱུང་བ་གང་ཡང་མེད། །</s>
  </p>
  <p id="3723">
    <s id="3723:1">ཀུན་ཏུ་འཕོ་བ་མེད་ཅིང་ལས་དང་ལྟུང་བའང་ཡོད་པ་མ་ཡིན་ཏེ། །</s>
  </p>
  <p id="3724">
    <s id="3724:1">སྟོང་ཉིད་རྟོག་པར་བྱེད་ན་རྒྱལ་བའི་སྲས་དག་ཡིད་མི་རྨོངས། །</s>
  </p>
  <p id="3725">
    <s id="3725:1">ཚུལ་བཞིན་མ་ཡིན་པ་ཡིས་ཆོས་འདི་ཀུན་ལ་བྱེད་པ་པོ། །</s>
    <s id="3725:2">ལས་དང་རྣམ་སྨིན་ཀུན་རྟོག་མི་མཁས་བདུད་ཀྱི་ཞགས་པས་འཆིང་། །</s>
    <s id="3725:3">ཀྱེ་མ་ཇི་ལྟར་སྐུད་མདུད་གཟིངས་པའི་སྐུད་པ་རྣམ་གྲོལ་ལྟར། །</s>
    <s id="3725:4">དེ་བཞིན་འདོད་ཆགས་མ་བྲལ་ཆོས་ལ་འདོད་ཆགས་བཅས་མཐོང་འཆིང་། །</s>
    <s id="3725:5">དེ་ཡིས་སྡུག་བསྔལ་མྱོང་སྟེ་</s>
  </p>
  <p id="3726">
    <s id="3726:1">འདིར་ནི་སྡུག་བསྔལ་གང་ཡང་མེད། །</s>
  </p>
  <p id="3727">
    <s id="3727:1">གང་དག་རྒྱལ་བའི་གསུང་ལ་ཐེ་ཙོམ་མེད་ཡིད་དེ་འཆིང་མེད། །</s>
  </p>
  <p id="3728">
    <s id="3728:1">མར་མེ་གང་དག་ཟད་ལྟར་དེ་ནི་མ་ལུས་མྱ་ངན་འདའ། །</s>
  </p>
  <p id="3729">
    <s id="3729:1">འགྲོ་ལ་ཕན་བརྩོན་རྣམ་འདྲེན་བརྟན་པ་འགྲོ་བ་དེ་མི་གསུང་། །</s>
  </p>
  <p id="3730">
    <s id="3730:1">མེ་འབར་ཞི་ལྟར་འགྲོ་བ་མེད་ཅེས་རྒྱལ་སྲས་དཔའ་བའི་<ref folio="F.222.b"/>ཚིག །</s>
    <s id="3730:2">འདི་ལྟར་དེ་ཚེ་འདི་དག་ཐོས་ནས་བདུད་དེ་དགའ་བར་འགྱུར། །</s>
  </p>
  <p id="3731">
    <s id="3731:1">དེ་བཞིན་སྟོབས་བཅུའི་སྐྱབས་སུ་སོང་ཞིང་སྟོབས་བཅུའི་སྤྱོད་པའང་སྒྲུབ། །</s>
  </p>
  <p id="3732">
    <s id="3732:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན། </s>
  </p>
  <p id="3733">
    <s id="3733:1">བྱང་ཆུབ་སེམས་དཔའ་དཔའ་བའི་སྟོབས་ཞེས་བྱ་བར་གྱུར་པ། དེ་གཞན་ཡིན་པར་སེམས་ན། </s>
  </p>
  <p id="3734">
    <s id="3734:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="3735">
    <s id="3735:1">དེ་ཅིའི་ཕྱིར་ཞེ་ན། </s>
    <s id="3735:2">ང་དེའི་ཚེ་དེའི་དུས་ན། </s>
  </p>
  <p id="3736">
    <s id="3736:1">བྱང་ཆུབ་སེམས་དཔའ་དཔའ་བའི་སྟོབས་ཞེས་བྱ་བར་གྱུར་ཏེ། </s>
  </p>
  <p id="3737">
    <s id="3737:1">སེམས་ཅན་རྣམས་ཀྱི་མོས་པ་སྣ་ཚོགས་ཤེས་པ་འགོག་པ་ཤེས་པ་མངོན་པར་ཤེས་སོ། །</s>
  </p>
  <p id="3738">
    <s id="3738:1">མཽད་གལ་གྱི་བུ་དེ་ལྟ་བས་ན། </s>
  </p>
  <p id="3739">
    <s id="3739:1">བྱང་ཆུབ་སེམས་དཔས་མོས་པ་སྣ་ཚོགས་ཤེས་པ་འགོག་པ་ཤེས་པ་ལ་བསླབ་པར་བྱའོ། །</s>
  </p>
  <p id="3740">
    <s id="3740:1">མཽད་གལ་གྱི་བུ་གཞན་ཡང་ངས་མོས་པ་སྣ་ཚོགས་པ་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ། སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="3741">
    <s id="3741:1">དགེ་བའི་རྩ་བ་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="3742">
    <s id="3742:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="3743">
    <s id="3743:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="3744">
    <s id="3744:1">དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྨན་གྱི་རྒྱལ་པོ་ཞེས་བྱ་བ་</s>
    <s id="3744:2">རིག་པ་དང་། ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི། ཁ་ལོ་སྒྱུར་བ། བླ་ན་</s>
  </p>
  <p id="3745">
    <s id="3745:1">མེད་པ། ལྷ་དང་། མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་འཇིག་རྟེན་དུ་བྱུང་ངོ་། །</s>
  </p>
  <p id="3746">
    <s id="3746:1">དེ་བཞིན་གཤེགས་པ་སྨན་གྱི་རྒྱལ་པོ། དེའི་སངས་རྒྱས་ཀྱི་ཞིང་དེར། བྱང་ཆུབ་སེམས་དཔའ་ཤུགས་མཚུངས་པ་མེད་པ་ཞེས་བྱ་བ། དེ་བཞིན་གཤེགས་པ་དཔག་ཏུ་མེད་པ་ལ་དགེ་བའི་རྩ་བ་བསྐྱེད་པ། ཡུན་རིང་དུ་ཚངས་པར་སྤྱོད་པ་ཞིག་བྱུང་སྟེ</s>
  </p>
  <p id="3747">
    <s id="3747:1">བཅོམ་ལྡན་འདས་དེ་བཞིན་གཤེགས་པ་སྨན་གྱི་རྒྱལ་པོ་དེའི་རིམ་གྲོ་པ་ཡིན་ལ། དོན་ཤེས། </s>
  </p>
  <p id="3748">
    <s id="3748:1">ཆོས་ཤེས། དུས་ཤེས། ཚོད་ཤེས། </s>
  </p>
  <p id="3749">
    <s id="3749:1">བདག་ཤེས། </s>
  </p>
  <p id="3750">
    <s id="3750:1">འཁོར་ཤེས། </s>
  </p>
  <p id="3751">
    <s id="3751:1">གང་ཟག་མཆོག་དང་། མཆོག་མ་ཡིན་པ་དང་། ཡ་མཚན་ཅན་ཐམས་ཅད་<ref folio="F.223.a"/>ཀྱི་གྲུབ་པའི་མཐའ་དང་། བསྟན་བཅོས་ཐམས་ཅད་ཀྱི་གྲུབ་པའི་མཐའ་དང་། བཟོའི་གནས་ཐམས་ཅད་ཀྱི་གྲུབ་པའི་མཐའ་ཤེས་ཏེ</s>
  </p>
  <p id="3752">
    <s id="3752:1">དེ་ལྟར་འདིར་ཡུན་རིང་དུ་ཤེས་པ་སྤྱད་དོ། །</s>
  </p>
  <p id="3753">
    <s id="3753:1">དེ་དེ་བཞིན་གཤེགས་པ་སྨན་གྱི་རྒྱལ་པོ་དེའི་དྲུང་དུ་སོང་ནས་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="3754">
    <s id="3754:1">ཕྱོགས་གཅིག་ཏུ་འདུག་གོ །</s>
  </p>
  <p id="3755">
    <s id="3755:1">ཕྱོགས་གཅིག་ཏུ་འདུག་ནས་</s>
  </p>
  <p id="3756">
    <s id="3756:1">བྱང་ཆུབ་སེམས་དཔའ་ཤུགས་མཚུངས་པ་མེད་པས་བཅོམ་ལྡན་འདས་དེ་བཞིན་གཤེགས་པ་སྨན་གྱི་རྒྱལ་པོ་དེ་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="3756:2">རྣམ་པར་འདྲེན་པ་མཆོག་བརྙེས་པ། །གླང་ཆེན་ཁྱོད་ལ་ཞུ་བ་ནི། །སེམས་ཅན་རྣམས་ཀྱི་དབང་པོ་ཤེས། །</s>
  </p>
  <p id="3757">
    <s id="3757:1">རྒྱུ་གང་གིས་ནི་ཞི་བར་འགྱུར། །</s>
  </p>
  <p id="3758">
    <s id="3758:1">ཆོས་རྣམས་ཀུན་གྱི་ཕ་རོལ་གཤེགས། །</s>
  </p>
  <p id="3759">
    <s id="3759:1">བདག་གིས་ཞུས་པ་དེ་དག་གསུངས། །</s>
  </p>
  <p id="3760">
    <s id="3760:1">གང་དག་ཤེས་པ་དེ་ཡི་རྒྱུ། །ཐོས་ནས་འབད་པར་བགྱིད་པར་འགྱུར། །</s>
  </p>
  <p id="3761">
    <s id="3761:1">འཇིག་རྟེན་སྟོན་པ་མཁས་པ་སྟེ། །</s>
  </p>
  <p id="3762">
    <s id="3762:1">ཐམས་ཅད་མཁྱེན་པ་འཇིགས་མི་མངའ། །</s>
  </p>
  <p id="3763">
    <s id="3763:1">ཇི་ལྟར་རྒྱལ་བའི་སྲས་ཀྱིས་ཞུས། །</s>
  </p>
  <p id="3764">
    <s id="3764:1">རྐང་གཉིས་མཆོག་གིས་དེ་ལུང་བསྟན། །</s>
    <s id="3764:2">གང་དག་ཐམས་ཅད་མཁྱེན་པ་ཡི། །མི་མཆོག་སེམས་ནི་སྐྱེད་བྱེད་ན། །</s>
  </p>
  <p id="3765">
    <s id="3765:1">དེ་ལྟར་དེར་ནི་ནང་དུ་ཞུགས། །</s>
  </p>
  <p id="3766">
    <s id="3766:1">དབང་པོ་དག་ཀྱང་ཉེ་བར་ཞི། །</s>
  </p>
  <p id="3767">
    <s id="3767:1">གང་དག་ཤེས་པ་དེ་ལ་འཇུག །</s>
  </p>
  <p id="3768">
    <s id="3768:1">འགྲོ་བ་འབྱང་ཞིང་ཟད་པར་འགྱུར། །</s>
  </p>
  <p id="3769">
    <s id="3769:1">ཟད་པ་དེ་ལ་གང་ཤེས་པ། །འདི་ཡིས་དེ་ནི་འགག་པར་འགྱུར། །</s>
  </p>
  <p id="3770">
    <s id="3770:1">དེ་ཡིས་དེ་ནི་ལུང་བསྟན་པ། །རྒ་ནད་སྐྱེ་བ་མེད་པ་ཡིས། །ཆོས་ལ་བཟོད་པ་ཐོབ་པར་གྱུར། །</s>
  </p>
  <p id="3771">
    <s id="3771:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་བྱང་ཆུབ་སེམས་དཔའ་ཤུགས་མཚུངས་པ་མེད་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="3772">
    <s id="3772:1">དེ་ཅིའི་ཕྱིར་ཞེ་ན། </s>
    <s id="3772:2">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་ཤུགས་མཚུངས་པ་མེད་པ་ཞེས་བྱ་བར་གྱུར་ཏོ། །</s>
  </p>
  <p id="3773">
    <s id="3773:1">དགེ་བའི་རྩ་བ་དེས་ང་མོས་པ་སྣ་ཚོགས་ཤེས་པ་ཐོབ་བོ། །</s>
    <s id="3773:2">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་མོས་པ་སྣ་ཚོགས་ཤེས་པ་འགོག་པ་ཤེས་པ་མངོན་དུ་བྱེད་པར་འདོད་པས་ཐམས་ཅད་མཁྱེན་པའི་ཡེ་ཤེས་རྟོགས་པར་བྱ་བ་ལ་བརྩོན་པར་བྱའོ། །</s>
  </p>
  <p id="3774">
    <s id="3774:1">མཽད་གལ་གྱི་བུ་ངས་དབང་པོ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="3775">
    <s id="3775:1">མཽད་<ref folio="F.223.b"/>གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="3776">
    <s id="3776:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="3777">
    <s id="3777:1">བྲམ་ཟེ་སྒྲ་རྣམ་པར་གྲགས་པ་ཞེས་བྱ་བ་ཤིང་སཱ་ལ་ཆེན་པོ་ལྟ་བུ་ཞིག་བྱུང་སྟེ། </s>
  </p>
  <p id="3778">
    <s id="3778:1">རིག་པ་ཐམས་ཅད་ཀྱི་ཕ་རོལ་ཏུ་ཕྱིན་པ། སྦྱིན་པ་པོ་སྦྱིན་བདག་ཆོས་ཀྱི་སྡུད་པ་དང་། ཟང་ཟིང་གི་སྡུད་པས་ཤིན་ཏུ་སྡུད་པ་ཞིག་བྱུང་ངོ་། །</s>
  </p>
  <p id="3779">
    <s id="3779:1">དེ་ཐམས་ཅད་མཁྱེན་པའི་ཤེས་པ་རྟོགས་པར་བྱ་བ་ལ་བརྩོན་ནོ། །</s>
  </p>
  <p id="3780">
    <s id="3780:1">དེའི་ཚེ་དེ་བཞིན་གཤེགས་པ་སྒྲིབ་མེད་ལུང་སྟོན་ཞེས་བྱ་བ་བྱུང་སྟེ། </s>
  </p>
  <p id="3781">
    <s id="3781:1">དེ་བཞིན་གཤེགས་པ་དེའི་སྐུ་ཚེའི་ཚད་དཔག་ཏུ་མེད་པར་གྱུར། </s>
  </p>
  <p id="3782">
    <s id="3782:1">ཉན་ཐོས་ཀྱི་དགེ་འདུན་དཔག་ཏུ་མེད་པ་དག་བྱུང་། </s>
  </p>
  <p id="3783">
    <s id="3783:1">སངས་རྒྱས་ཀྱི་ཞིང་དཔག་ཏུ་མེད་པ་དག་བྱུང་། </s>
  </p>
  <p id="3784">
    <s id="3784:1">ཉན་ཐོས་འདུས་པ་དཔག་ཏུ་མེད་པ་དག་བྱུང་ངོ་། །</s>
  </p>
  <p id="3785">
    <s id="3785:1">བྲམ་ཟེ་སྒྲ་རྣམ་པར་གྲགས་པ་ཤིང་སཱ་ལ་ཆེན་པོ་ལྟ་བུས་དེ་བཞིན་གཤེགས་པ་སྒྲིབ་མེད་ལུང་སྟོན་ཐོས་སོ། །</s>
  </p>
  <p id="3786">
    <s id="3786:1">ཐོས་ནས་བྲམ་ཟེ་བྱེ་བ་ཕྲག་དགུ་བཅུ་རྩ་བརྒྱད་དང་ལྷན་ཅིག་ཏུ་དེ་བཞིན་གཤེགས་པ་སྒྲིབ་མེད་ལུང་སྟོན་དེའི་དྲུང་དུ་དོང་སྟེ་ཕྱིན་ནས། </s>
  </p>
  <p id="3787">
    <s id="3787:1">བཅོམ་ལྡན་འདས་དེ་བཞིན་གཤེགས་པ་སྒྲིབ་མེད་ལུང་སྟོན་དེ་ལ་མཆོད་པ་འདི་ལྟ་བུ་དག་བྱེད་དེ། </s>
  </p>
  <p id="3788">
    <s id="3788:1">ཐམས་ཅད་དང་ལྡན་པའི་བར་སྣང་ལ་ནོར་བུའི་བླ་རེ་ཀུན་ཏུ་བྲེས། </s>
  </p>
  <p id="3789">
    <s id="3789:1">ཐམས་ཅད་དང་ལྡན་པའི་ས་གསེར་གྱི་གླེགས་མས་ཀུན་ཏུ་གཡོགས། </s>
  </p>
  <p id="3790">
    <s id="3790:1">གསེར་གྱི་ཁང་པ་བརྩེགས་པ་འཕང་དུ་དཔག་ཚད་གཅིག་ཙམ་པ་སྟོང་ཕྲག་བརྒྱད་ཅུ་གནས་བཅུར་ཀུན་དུ་བརྒྱན་ཏེ། </s>
  </p>
  <p id="3791">
    <s id="3791:1">ཁང་པ་བརྩེགས་པ་རེ་རེ་ཡང་བུ་མོ་རྒྱན་ཐམས་ཅད་ཀྱིས་བརྒྱན་པ་སྟོང་དག་མངོན་པར་འཛེག་གོ། །</s>
  </p>
  <p id="3792">
    <s id="3792:1">ཁང་པ་བརྩེགས་པ་རེ་རེའི་ས་ལ་ཡང་སིལ་སྙན་སྟོང་གི་སྒྲ་དབྱངས་འབྱུང་ངོ་། །</s>
  </p>
  <p id="3793">
    <s id="3793:1">ཁང་པ་བརྩེགས་པའི་ས་ཐམས་ཅད་དུ་མེ་ཏོག་ཁ་དོག་རྣམ་པ་ལྔ་དག་བཀྲམ། </s>
  </p>
  <p id="3794">
    <s id="3794:1">ཁང་པ་བརྩེགས་པའི་ས་ཐམས་ཅད་དུ་ལྷའི་སྤོས་དང་ལྡན་པ་དག་གིས་བྱུགས། </s>
  </p>
  <p id="3795">
    <s id="3795:1">ལྷའི་བདུག་སྤོས་དག་གིས་བདུགས་ཤིང་བདུག་པར་བྱེད་དེ། </s>
  </p>
  <p id="3796">
    <s id="3796:1">ཁང་པ་བརྩེགས་པ་དེ་དག་ཐམས་ཅད་བདུག་པས་འཁྲིགས་པར་གྱུར། </s>
  </p>
  <p id="3797">
    <s id="3797:1">སྤོས་དང་སྤོས་དག་དང་བདུག་པ་དག་གིས་དྲེགས་པར་གྱུར། </s>
  </p>
  <p id="3798">
    <s id="3798:1">སྤོས་དང་། བདུག་པ་དག་གིས་དགའ་བར་གྱུར་ཏོ། །</s>
  </p>
  <p id="3799">
    <s id="3799:1">སངས་རྒྱས་ཀྱི་མཐུས་ཁང་པ་བརྩེགས་པ་དེ་དག་ཐམས་ཅད་ཀྱང་མ་བཟུང་བར་བར་སྣང་ལ་འགྲོའོ། །</s>
  </p>
  <p id="3800">
    <s id="3800:1">ཁང་པ་བརྩེགས་པ་དེ་དག་ཐམས་ཅད་ལས་སངས་རྒྱས་ལ་བསྟོད་པའི་སྒྲ་གྲག་ཆོས་ལ་བསྟོད་པའི་སྒྲ་གྲག །</s>
  </p>
  <p id="3801">
    <s id="3801:1">དགེ་<ref folio="F.224.a"/>འདུན་ལ་བསྟོད་པའི་སྒྲ་གྲག་གོ། །</s>
  </p>
  <p id="3802">
    <s id="3802:1">དེ་བཞིན་དུ་སྦྱར་ཏེ། </s>
  </p>
  <p id="3803">
    <s id="3803:1">སྟོང་པ་ཉིད་དང་། མཚན་མ་མེད་པ་དང་། སྨོན་པ་མེད་པའི་སྒྲ་གྲག་གོ། །</s>
  </p>
  <p id="3804">
    <s id="3804:1">རྒྱུན་དུ་ཞུགས་པའི་འབྲས་བུ་དང་། ལན་ཅིག་ཕྱིར་འོང་བའི་འབྲས་བུ་དང་། ཕྱིར་མི་འོང་བའི་འབྲས་བུའི་སྒྲ་གྲག་གོ། །</s>
  </p>
  <p id="3805">
    <s id="3805:1">མི་རྟག་པ་དང་། སྡུག་བསྔལ་བ་དང་། བདག་མེད་པའི་སྒྲ་གྲག་གོ། །</s>
  </p>
  <p id="3806">
    <s id="3806:1">བསམ་གཏན་དང་། རྣམ་པར་ཐར་པ་དང་། ཏིང་ངེ་འཛིན་དང་། སྙོམས་པར་འཇུག་པ་ལ་རྣམ་པར་གནས་པའི་སྒྲ་གྲག་གོ། །</s>
  </p>
  <p id="3807">
    <s id="3807:1">རྫུ་འཕྲུལ་གྱི་རྣམ་པའི་སྒྲ་གྲག་གོ། །</s>
  </p>
  <p id="3808">
    <s id="3808:1">ལྷའི་མིག་དང་། ལྷའི་རྣ་བའི་སྒྲ་དང་། སེམས་ཀྱི་རྣམ་གྲངས་ཀྱི་སྒྲ་དང་སྔོན་གྱི་གནས་ཀྱི་སྒྲ་གྲག་གོ། །</s>
  </p>
  <p id="3809">
    <s id="3809:1">འགོག་པའི་སྒྲ་གྲག་གོ། །</s>
  </p>
  <p id="3810">
    <s id="3810:1">ཁ་ཅིག་ནི་ཐར་པ་དང་འཐུན་པའི་སྒྲ་སྟེ། </s>
  </p>
  <p id="3811">
    <s id="3811:1">གང་དེ་དག་ཁང་པ་བརྩེགས་པ་དེ་དག་ཐམས་ཅད་ལས་གྲག་གོ། །</s>
  </p>
  <p id="3812">
    <s id="3812:1">ཁང་པ་བརྩེགས་པ་དེ་དག་བར་སྣང་ལས་འགྲོ་བའི་མདུན་དུ་ཡང་སྤོས་ཆུའི་ཆར་རབ་ཏུ་བབ་ཅིང་། ཡང་དག་པར་འདས་པའི་ལྷའི་མེ་ཏོག་གི་ཆར་རབ་ཏུ་བབ་བོ། །</s>
    <s id="3812:2">དེ་དེ་བཞིན་གཤེགས་པ་སྒྲིབ་མེད་ལུང་སྟོན་དེ</s>
  </p>
  <p id="3813">
    <s id="3813:1">འི་སྤྱན་སྔར་འདུག་ནས་</s>
  </p>
  <p id="3814">
    <s id="3814:1">སྐོན་པ་ཁྲི་མེ་ཏོག་སྣ་ལྔ་དག་གིས་བཀང་ནས་</s>
  </p>
  <p id="3815">
    <s id="3815:1">མངོན་པར་གཏོར་རོ། །</s>
    <s id="3815:2">གཏོར་བ་དེ་དག་ཐམས་ཅད་ཀྱང་སངས་རྒྱས་ཀྱི་མཐུས་ས་ལ་མ་ལྷུང་ཞིང་སྟེང་དུ་མེ་ཏོག་གི་བླ་རེར་བྲེས་སོ། །</s>
  </p>
  <p id="3816">
    <s id="3816:1">དེ་ནས་བྲམ་ཟེ་སྒྲ་རྣམ་པར་གྲགས་པ་ཤིང་སཱ་ལ་ཆེན་པོ་ལྟ་བུ་དེས་རྫུ་འཕྲུལ་གྱི་ཆོ་འཕྲུལ་འདི་ལྟ་བུ་འདི་དག་མཐོང་ནས། </s>
  </p>
  <p id="3817">
    <s id="3817:1">ཇི་ལྟ་བུའི་དགེ་བའི་རྩ་བའི་ཤུགས་ཐོབ་པ་དེ་ལྟ་བུའི་དགེ་བའི་རྩ་བའི་ཤུགས་ཐོབ་པས་ཤིང་ཏ་ལ་བདུན་སྲིད་དུ་ནམ་མཁའ་ལ་མངོན་པར་འཕགས་སོ། །</s>
  </p>
  <p id="3818">
    <s id="3818:1">དེ་བར་སྣང་ལ་སོང་ནས་བཅོམ་ལྡན་འདས་ལ་ཚིགས་སུ་བཅད་དེ་མངོན་པར་བསྟོད་དོ། །</s>
  </p>
  <p id="3819">
    <s id="3819:1">དཔའ་བོ་ཐུགས་དག་མི་ཡི་སེང་གེས་བདུད་སྟོབས་རབ་ཏུ་བཅོམ། །</s>
  </p>
  <p id="3820">
    <s id="3820:1">ཉོན་མོངས་ཚོགས་བཅོམ་འགྲོ་བ་མཁྱེན་པས་བདེ་འགྲོ་རྗེས་སུ་བརྙེས། །</s>
    <s id="3820:2">སྲོག་ཆགས་ཀུན་སྨན་ཐབས་ཆེན་ཀུན་གྲུབ་དགེ་བ་སྡིག་མི་མངའ། །</s>
  </p>
  <p id="3821">
    <s id="3821:1">སྟོབས་བཅུས་སྲེད་པའི་ཆུ་བོ་རྣམས་བསྐམས་སྲིད་པའི་རྒྱ་མཚོ་རྒལ། །</s>
    <s id="3821:2">མི་དབང་མི་ཡི་སེང་གེས་སྲིད་མཚོ་བསྐམས་ཏེ་སྐམ་ལ་ཞུགས། །</s>
  </p>
  <p id="3822">
    <s id="3822:1">སྲིད་མཚོར་ཞུགས་པའི་སེམས་ཅན་ཤིན་ཏུ་ཉམ་ཐག་གཞན་ཡང་སྒྲོལ། །</s>
  </p>
  <p id="3823">
    <s id="3823:1">མི་ཡི་སེང་གེས་མེ་གསུམ་གདུངས་པའི་སྐྱེ་བོ་དེ་ལས་ཐར་མཛད་ཅིང་། །</s>
    <s id="3823:2">རང་བྱུང་རང་བྱུང་ཉིད་ཀྱིས་ཐུགས་ཆུད་འཇིག་རྟེན་ལམ་སྟོན་མཛད། །</s>
  </p>
  <p id="3824">
    <s id="3824:1"><ref folio="F.224.b"/>སྟོན་པར་གྱུར་པས་སེམས་ཅན་ལམ་ཉམས་པ་དག་ལམ་ལ་བསླབས། །</s>
    <s id="3824:2">དྲང་སྲོང་ཆེན་པོ་ཁྱོད་ལ་བསླབས་ན་བླ་མེད་བྱང་ཆུབ་འཐོབ། །</s>
  </p>
  <p id="3825">
    <s id="3825:1">ཁྱོད་ཀྱི་སྲས་དག་འཆིང་ལས་རྒལ་ཅིང་སྲིད་པའི་རྒྱ་མཚོ་རྒལ། །</s>
    <s id="3825:2">སྐམ་ལ་ཕྱིན་ཅིང་མྱ་ངན་འདས་པར་ཞུགས་ཏེ་</s>
  </p>
  <p id="3826">
    <s id="3826:1">ཕྱག་འཚལ་བགྱིད། །</s>
    <s id="3826:2">འདིར་ནི་འཇིག་རྟེན་མུན་ལམ་རབ་བྱུང་ཆེན་པོ་ཁྱོད་ཀྱིས་བསྟན། །</s>
  </p>
  <p id="3827">
    <s id="3827:1">བདག་ཀྱང་བྱང་ཆུབ་ཐོབ་ནས་ལམ་རབ་ཉམས་པ་ལམ་ལ་བཞག །</s>
  </p>
  <p id="3828">
    <s id="3828:1">མགོན་པོ་ཁྱོད་ལ་བསླབས་ན་བླ་མེད་བྱང་ཆུབ་ཞི་བར་མཆི། །</s>
    <s id="3828:2">བྱང་ཆུབ་ཞི་བ་རྟོགས་ནས་འགྲོ་ཡིད་མ་ཞི་རབ་ཏུ་ཞི་བར་བགྱི། །</s>
  </p>
  <p id="3829">
    <s id="3829:1">འགྲོ་བ་ལམ་རབ་ཉམས་པ་འདི་དག་འཚལ་ནས་སྙིང་རྗེ་བསྐྱེད། །</s>
  </p>
  <p id="3830">
    <s id="3830:1">སྒྲོན་མ་གསལ་བར་བགྱི་ཞིང་མིག་ལོང་གྱུར་པ་རྣམ་པར་སྦྱང་། །</s>
  </p>
  <p id="3831">
    <s id="3831:1">བདག་གིས་རྒྱལ་བ་བསྟོད་པའི་བསོད་ནམས་མི་ཉུང་འདི་བསྐྱེད་པས། །དགེ་རྩ་དེ་ཡིས་དགྲ་འདུལ་རྒྱལ་བར་བགྱི་ཞིང་འགྲོ་ལམ་བསྟན། །</s>
    <s id="3831:2">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་བྲམ་ཟེ་སྒྲ་རྣམ་པར་གྲགས་པ་ཤིང་སཱ་ལ་ཆེན་པོ་ལྟ་བུར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="3832">
    <s id="3832:1">ང་དེའི་ཚེ་དེའི་དུས་ན་བྲམ་ཟེ་སྒྲ་རྣམ་པར་གྲགས་པ་ཤིང་སཱ་ལ་ཆེན་པོ་ལྟ་བུར་གྱུར་ཏོ། །</s>
  </p>
  <p id="3833">
    <s id="3833:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་འདི་ལྟར་བསླབ་པར་བྱ་སྟེ། </s>
  </p>
  <p id="3834">
    <s id="3834:1">དེ་བཞིན་གཤེགས་པ་ལ་ཡོན་ཏན་ཡོད་པ་དག་གིས་བསྟོད་པར་བྱ་སྟེ། </s>
  </p>
  <p id="3835">
    <s id="3835:1">དེ་ལྟར་བསླབ་པར་བྱའོ། །</s>
  </p>
  <p id="3836">
    <s id="3836:1">མཽད་གལ་གྱི་བུ་གཞན་ཡང་ངས་དབང་པོ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="3837">
    <s id="3837:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="3838">
    <s id="3838:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="3839">
    <s id="3839:1">བྲམ་ཟེ་རྒྱལ་གྱི་ལྷ་ཤིང་སཱ་ལ་ཆེན་པོ་ལྟ་བུ་ལས་བདག་གིར་བྱ་བ་ལ་མངོན་པར་བརྩོན་པ་ཞིག་བྱུང་སྟེ། </s>
  </p>
  <p id="3840">
    <s id="3840:1">དེང་བདག་གིས་དགེ་བ་ཅི་ཞིག་མངོན་པར་འདུས་བྱས་མི་དགེ་བ་ཅི་ཞིག་བཏང་། </s>
  </p>
  <p id="3841">
    <s id="3841:1">ལུང་དུ་མ་བསྟན་པ་ཅི་ཞིག་མངོན་པར་འདུས་བྱས་སྙམ། </s>
  </p>
  <p id="3842">
    <s id="3842:1">དེ་ལས་བདག་གིར་བྱ་བ་ལ་མངོན་པར་བརྩོན་ཏེ། </s>
  </p>
  <p id="3843">
    <s id="3843:1">ལས་གང་དང་གང་མངོན་པར་འདུ་བྱ་བ་དེ་ཉིད་ཤིན་ཏུ་ཡོངས་སུ་ཤེས། </s>
  </p>
  <p id="3844">
    <s id="3844:1">ཡོངས་སུ་རིག །</s>
  </p>
  <p id="3845">
    <s id="3845:1">ཤིན་ཏུ་བརྟགས་པས་བྱེད་དེ། </s>
  </p>
  <p id="3846">
    <s id="3846:1">གལ་ཏེ་དགེ་བའི་ལས་མངོན་པར་འདུ་བྱེད་ན་ཤིན་ཏུ་བརྟགས་པས་མངོན་པར་འདུ་བྱེད་དོ། །</s>
  </p>
  <p id="3847">
    <s id="3847:1">དེ་དབང་པོ་གང་གིས་ལས་མངོན་པར་འདུས་བྱས་པའི་<ref folio="F.225.a"/>དབང་པོ་དེ་ཡང་དག་པ་ཇི་ལྟ་བ་བཞིན་རབ་ཏུ་ཤེས་ཏེ། </s>
  </p>
  <p id="3848">
    <s id="3848:1">གལ་ཏེ་འདོད་ཆགས་ཀྱི་ཕྱོགས་ལས་གང་གིས་འདོད་ཆགས་སྐྱེས་པ་བཟློག་པའི་དབང་པོ་དེ་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ། །</s>
  </p>
  <p id="3849">
    <s id="3849:1">གལ་ཏེ་ཆུང་ངུའམ། གལ་ཏེ་འབྲིང་ངམ། གལ་ཏེ་ཆེན་པོ་དག་སྟེ། </s>
  </p>
  <p id="3850">
    <s id="3850:1">གལ་ཏེ་དབང་པོ་ཆུང་ངུས་ཉོན་མོངས་པ་ཆུང་ངུ་ཟློག་པར་བྱེད། </s>
  </p>
  <p id="3851">
    <s id="3851:1">གལ་ཏེ་དབང་པོ་ཆུང་ངུས་ཉོན་མོངས་པ་འབྲིང་ཟློག་པར་བྱེད། </s>
  </p>
  <p id="3852">
    <s id="3852:1">གལ་ཏེ་དབང་པོ་ཆུང་ངུས་ཉོན་མོངས་པ་ཆེན་པོ་ཟློག་པར་བྱེད་དོ། །</s>
  </p>
  <p id="3853">
    <s id="3853:1">གལ་ཏེ་དབང་པོ་འབྲིང་གིས་ཉོན་མོངས་པ་ཆུང་ངུ་ཟློག་པར་བྱེད། </s>
  </p>
  <p id="3854">
    <s id="3854:1">གལ་ཏེ་དབང་པོ་འབྲིང་གིས་ཉོན་མོངས་པ་འབྲིང་ཟློག་པར་བྱེད། </s>
  </p>
  <p id="3855">
    <s id="3855:1">གལ་ཏེ་དབང་པོ་འབྲིང་གིས་ཉོན་མོངས་པ་ཆེན་པོ་ཟློག་པར་བྱེད་དོ། </s>
  </p>
  <p id="3856">
    <s id="3856:1">གལ་ཏེ་དབང་པོ་ཆེན་པོས་ཉོན་མོངས་པ་ཆུང་ངུ་ཟློག་པར་བྱེད། </s>
  </p>
  <p id="3857">
    <s id="3857:1">གལ་ཏེ་དབང་པོ་ཆེན་པོས་ཉོན་མོངས་པ་འབྲིང་ཟློག་པར་བྱེད། </s>
  </p>
  <p id="3858">
    <s id="3858:1">གལ་ཏེ་དབང་པོ་ཆེན་པོས་ཉོན་མོངས་པ་ཆེན་པོ་ཟློག་པར་བྱེད་པའི་དབང་པོ་དེ་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ། །</s>
  </p>
  <p id="3859">
    <s id="3859:1">དེ་ཤེས་པ་དེ་དང་ལྡན་ཏེ། </s>
  </p>
  <p id="3860">
    <s id="3860:1">ལས་དེ་མངོན་པར་འདུས་བྱས་པས་བསྐལ་པ་བརྒྱད་ཅུར་ལོག་པར་ལྟུང་བར་མ་གྱུར་ཏོ། །</s>
  </p>
  <p id="3861">
    <s id="3861:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་བྲམ་ཟེ་རྒྱལ་གྱི་ལྷ་ཞེས་བྱ་བ་ཤིང་སཱ་ལ་ཆེན་པོ་ལྟ་བུར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="3862">
    <s id="3862:1">ང་དེའི་ཚེ་དེའི་དུས་ན་བྲམ་ཟེ་རྒྱལ་གྱི་ལྷ་ཞེས་བྱ་བར་གྱུར་ཏོ། །</s>
  </p>
  <p id="3863">
    <s id="3863:1">དེའི་ཚེ་ཡང་ངས་སེམས་ཅན་རྣམས་ཀྱི་དབང་པོ་ཤེས་པ་ལ་བསླབས་པར་གྱུར་ཏེ། </s>
  </p>
  <p id="3864">
    <s id="3864:1">ད་ལྟར་ཡང་ང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་སེམས་ཅན་རྣམས་ཀྱི་དབང་པོ་ཤེས་པ་ཡང་དག་པ་ཇི་ལྟ་བ་བཞིན་རབ་ཏུ་མཁྱེན་ཏོ། །</s>
  </p>
  <p id="3865">
    <s id="3865:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་ཅན་རྣམས་ཀྱི་དབང་པོ་ཤེས་པ་ལ་བསླབ་པར་བྱའོ། །</s>
  </p>
  <p id="3866">
    <s id="3866:1">དབང་པོ་ཤེས་པ་ལ་སློབ་པའི་བྱང་ཆུབ་སེམས་དཔའ་ནི་ཕྱིར་མི་ལྡོག་ཅིང་མྱུར་དུ་བླ་ན་</s>
  </p>
  <p id="3867">
    <s id="3867:1"> མེད་པ་ཡང་དག་པར་རྫོགས་པའི་བྱང་ཆུབ་རྗེས་སུ་ཐོབ་བོ།། །།</s>
    <s id="3867:2">བམ་པོ་ཉི་ཤུ་གཅིག་པ། </s>
    <s id="3867:3">མཽད་གལ་གྱི་བུ་ངས་དབང་པོ་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="3868">
    <s id="3868:1"><ref folio="F.225.b"/>མཽད་གལ་གྱི་བུ་སྔོན་བྱུང་བ་འདས་པའི་དུས་ན་རྒྱལ་པོ་ཟླ་བའི་ལྷ་ཞེས་བྱ་བ་ཞིག་བྱུང་ངོ་། །</s>
  </p>
  <p id="3869">
    <s id="3869:1">དེའི་བུ་མོ་ཟླ་བའི་ལྷ་མོ་ཞེས་བྱ་བ་མཁས་ཤིང་ཡིད་གཞུངས་ལ། རྒྱལ་པོའི་བྱ་བ་བྱེད་པ་ཞིག་བྱུང་སྟེ། </s>
  </p>
  <p id="3870">
    <s id="3870:1">དེ་ཕ་དེའི་རྒྱལ་སྲིད་རྗེས་སུ་སྐྱོང་ངོ་། །</s>
  </p>
  <p id="3871">
    <s id="3871:1">དེ་ནས་རྒྱལ་པོ་ཟླ་བའི་ལྷ་དེས་བུ་མོ་དེ་ལ་སྨྲས་པ། </s>
    <s id="3871:2">བུ་མོ་རྒྱུ་གང་གིས་དབང་པོ་ཤེས་པ་ཀུན་འབྱུང་བ་ཤེས་པ་ཡང་དག་པར་འགྲུབ། </s>
  </p>
  <p id="3872">
    <s id="3872:1">ཇི་ལྟར་ན་དབང་པོ་ཤེས་པ་ཀུན་འབྱུང་བ་ཤེས་པ་ཡང་དག་པར་འཐོབ་པར་འགྱུར་བ་ཁྱོད་ལ་དྲིའོ། །</s>
  </p>
  <p id="3873">
    <s id="3873:1">དེས་དེ་</s>
  </p>
  <p id="3874">
    <s id="3874:1">ལ་སྨྲས་པ། </s>
    <s id="3874:2">དགེ་སྦྱོང་དང་། བྲམ་ཟེ་ཚུལ་ཁྲིམས་དང་ལྡན་ཞིང་ཤིན་ཏུ་མང་དུ་ཐོས་པ་རྣམས་ལ་བསྙེན་བཀུར་བགྱིས་ན་</s>
  </p>
  <p id="3875">
    <s id="3875:1">དབང་པོ་ཤེས་པ་ཀུན་འབྱུང་བ་ཤེས་པ་ཡང་དག་པར་འགྲུབ་པར་འགྱུར་ལགས་སོ། །</s>
    <s id="3875:2">དེ་ཅིའི་སླད་དུ་ཞེ་ན། </s>
  </p>
  <p id="3876">
    <s id="3876:1">དགེ་སྦྱོང་དང་། བྲམ་ཟེ་ཚུལ་ཁྲིམས་དང་ལྡན་ཞིང་མང་དུ་ཐོས་པ་གང་དེ་དག་ལ་བསྙེན་བཀུར་བགྱིས་ན་</s>
  </p>
  <p id="3877">
    <s id="3877:1">ཤེས་པ་དེ་མངོན་པར་འདུ་བགྱིས་པར་འགྱུར་ཞིང་། ཤེས་པ་དེ་ལ་སློབ་པར་འགྱུར་ལགས་ཏེ། </s>
  </p>
  <p id="3878">
    <s id="3878:1">རྒྱུ་དེས་ན་དབང་པོ་ཤེས་པ་ཀུན་འབྱུང་བ་ཤེས་པ་ཡང་དག་པར་འགྲུབ་པར་འགྱུར་ལགས་སོ། །</s>
    <s id="3878:2">དེ་ནས་རྒྱལ་པོ་ཟླ་བའི་ལྷས་ལུང་བསྟན་པ་དེ་ཐོས་ནས། </s>
  </p>
  <p id="3879">
    <s id="3879:1">སློང་བ་པོ་རྣམས་ལ་མགུ་ཞིང་དགའ་ལ་ཡི་རངས་ཏེ། </s>
  </p>
  <p id="3880">
    <s id="3880:1">རབ་ཏུ་དགའ་ནས་དད་པ་མི་ཕྱེད་པ་ཐོབ་བོ། །</s>
    <s id="3880:2">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན། </s>
  </p>
  <p id="3881">
    <s id="3881:1">ཟླ་བའི་ལྷ་ཞེས་བྱ་བའི་བུ་མོར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="3882">
    <s id="3882:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="3883">
    <s id="3883:1">ང་དེའི་ཚེ་དེའི་དུས་ན་རྒྱལ་པོ་ཟླ་བའི་ལྷ་ཞེས་བྱ་བའི་བུ་མོར་གྱུར་ཏོ། །</s>
  </p>
  <p id="3884">
    <s id="3884:1">དེའི་ཚེ་ཡང་ང་དབང་པོ་ཤེས་པ་ཀུན་འབྱུང་བ་ཤེས་པ་མཁྱེན་པར་གྱུར་ལ། </s>
    <s id="3884:2">ད་ལྟར་ཡང་དབང་པོ་ཤེས་པ་ཀུན་འབྱུང་བ་ཤེས་པ་ཡང་དག་པ་ཇི་ལྟ་བ་བཞིན་རབ་ཏུ་མཁྱེན་ཏེ། </s>
  </p>
  <p id="3885">
    <s id="3885:1">སེམས་ཅན་རྣམས་ལ་ཡང་ཡང་དག་པར་རབ་ཏུ་བསྟན་ཏོ། །</s>
  </p>
  <p id="3886">
    <s id="3886:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་དབང་པོ་ཤེས་པ་ཀུན་འབྱུང་བ་ཤེས་པ་ལ་བརྩོན་པར་བྱའོ། །</s>
  </p>
  <p id="3887">
    <s id="3887:1">མཽད་གལ་གྱི་བུ་ངས་དབང་པོ་ཤེས་པ་འགོག་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་རྣམ་པ་དུ་མ་དག་གི་བར་མངོན་པར་འདུས་བྱས་སོ། །</s>
  </p>
  <p id="3888">
    <s id="3888:1">མཽད་གལ་གྱི་བུ་སྔོན་བྱུང་བ་འདས་པའི་དུས་ན། </s>
  </p>
  <p id="3889">
    <s id="3889:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="3890">
    <s id="3890:1">དྲང་སྲོང་ཀུན་འབྱུང་ཞེས་བྱ་བ་ལྔ་མངོན་པར་ཤེས་པ་ཞིག་བྱུང་ངོ་། </s>
  </p>
  <p id="3891">
    <s id="3891:1"><ref folio="F.226.a"/>དེ་ཚལ་གྱི་ནང་ན་དཀའ་ཐུབ་བྱེད་པའི་ཚེ་འདི་སྙམ་དུ་སེམས་ཏེ། </s>
  </p>
  <p id="3892">
    <s id="3892:1">ཤེས་པ་གང་གིས་དབང་པོ་འགགས་ཤིང་ཡང་མི་སྐྱེ་བར་འགྱུར་སྙམ་མོ། །</s>
  </p>
  <p id="3893">
    <s id="3893:1">དེ་འདི་སྙམ་དུ་སེམས་ཏེ། </s>
  </p>
  <p id="3894">
    <s id="3894:1">འཕགས་པའི་ཤེས་པ་གང་གིས་དབང་པོ་འགག་པ་ཡོངས་སུ་ཤེས་ཏེ། </s>
  </p>
  <p id="3895">
    <s id="3895:1">དབང་པོ་ཤེས་པའི་འགོག་པ་གང་མི་སྐྱེ་བ་དེ། </s>
  </p>
  <p id="3896">
    <s id="3896:1">འདི་ལྟ་སྟེ་དཔེར་ན། མིའི་མགོ་བཅད་པ་ལས་མགོ་ཕྱིར་མི་སྐྱེའོ། །</s>
  </p>
  <p id="3897">
    <s id="3897:1">དེ་བཞིན་དུ་དབང་པོ་འགགས་པ་ལས་ཡང་དབང་པོ་མི་སྐྱེ་སྟེ། </s>
  </p>
  <p id="3898">
    <s id="3898:1">དེ་དབང་པོ་ཤེས་པ་འགོག་པ་ཡིན་ནོ་སྙམ་ནས་</s>
    <s id="3898:2">དེ་ཤེས་པ་དེས་དབང་པོ་ཡོངས་སུ་ཤེས་པར་འདོད་ན་ཤེས་པ་དེ་མ་རྙེད་དོ། །</s>
  </p>
  <p id="3899">
    <s id="3899:1">དེ་འདི་སྙམ་དུ་སེམས་ཏེ། </s>
  </p>
  <p id="3900">
    <s id="3900:1">ཤེས་པ་གང་གིས་དབང་པོ་ཡོངས་སུ་ཤེས་ཤིང་ཡང་མི་སྐྱེ་བའི་ཤེས་པ་དེ་བདག་གིས་ངེས་པར་འཚལ་བར་བྱའོ་སྙམ་ནས། </s>
  </p>
  <p id="3901">
    <s id="3901:1">དེ་ཤེས་པ་དེ་ཡོངས་སུ་ཤེས་པར་བྱ་བའི་ཕྱིར་དགེ་སྦྱོང་དང་། བྲམ་ཟེ་དོན་ཉུང་བ། བྱ་བ་ཉུང་བ་དགོན་པ་ན་གནས་པ་གང་དག་མཐོང་བ་དེ་དག་གི་དྲུང་དུ་སོང་ནས་</s>
  </p>
  <p id="3902">
    <s id="3902:1">དྲིས་པ། གྲོགས་པོ་དག་ཤེས་པ་གང་གིས་དབང་པོ་ཡོངས་སུ་ཤེས་ཤིང་ཡང་སྐྱེ་བར་མི་འགྱུར། </s>
  </p>
  <p id="3903">
    <s id="3903:1">དེ་དག་གིས་འདི་སྐད་སྨྲས་སོ། །</s>
  </p>
  <p id="3904">
    <s id="3904:1">གྲོགས་པོ་བདག་ཅག་གིས་ཀྱང་ཤེས་པ་གང་གིས་དབང་པོ་ཡོངས་སུ་ཤེས་ཤིང་ཡང་སྐྱེ་བར་མི་འགྱུར་བ་མི་འཚལ་ལོ། །</s>
  </p>
  <p id="3905">
    <s id="3905:1">དེ་འདི་སྙམ་དུ་སེམས་ཏེ། </s>
  </p>
  <p id="3906">
    <s id="3906:1">ཤེས་པ་གང་གིས་དབང་པོ་ཡོངས་སུ་ཤེས་ཤིང་ཡང་མི་སྐྱེ་བར་འགྱུར་བ་བདག་ཉིད་ཀྱིས་ཤེས་པ་བསྐྱེད་པར་བྱའོ་སྙམ་ནས། </s>
  </p>
  <p id="3907">
    <s id="3907:1">ཤེས་པ་དེ་བཙལ་བའི་ཕྱིར། གཏང་བར་དཀའ་བ་དཔག་ཏུ་མེད་པ་དག་ཡོངས་སུ་བཏང་བ་ནས། </s>
  </p>
  <p id="3908">
    <s id="3908:1">མགོ་ཡོངས་སུ་བཏང་བ་དང་། མིག་གི་བར་ཡོངས་སུ་བཏང་ཡང་དེས་ཤེས་པ་དེ་མ་རྙེད་དོ། །</s>
  </p>
  <p id="3909">
    <s id="3909:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་དྲང་སྲོང་ཀུན་འབྱུང་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="3910">
    <s id="3910:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="3911">
    <s id="3911:1">དེ་ཅིའི་ཕྱིར་ཞེ་ན། </s>
    <s id="3911:2">ང་དེའི་ཚེ་དེའི་དུས་ན་དྲང་སྲོང་ཀུན་འབྱུང་ཞེས་བྱ་བར་གྱུར་ཏོ། །</s>
  </p>
  <p id="3912">
    <s id="3912:1">ང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པ་དེས་ཤེས་པ་གང་གིས་དབང་པོ་ཡོངས་སུ་ཤེས་ཤིང་ཡང་མི་སྐྱེ་བ་འདི་ལྟ་སྟེ། </s>
  </p>
  <p id="3913">
    <s id="3913:1">འཕགས་པའི་ལམ་གྱི་ཤེས་པ་དེ་རྙེད་དོ། །</s>
  </p>
  <p id="3914">
    <s id="3914:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་གང་གིས་དབང་པོ་འདི་ཡོངས་སུ་ཤེས་<ref folio="F.226.b"/>ཤིང་ཡང་མི་སྐྱེ་བ་འཕགས་པའི་ཤེས་པ་ཡོངས་སུ་བཙལ་བ་ལ་བརྩོན་པར་བྱའོ། །</s>
  </p>
  <p id="3915">
    <s id="3915:1">མཽད་གལ་གྱི་བུ་ངས་དབང་པོ་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་ཤེས་པ་གང་གིས་དབང་པོ་འགོག་པ་ཡོངས་སུ་ཤེས་ཤིང་ཡང་མི་སྐྱེ་བ་ཤེས་པ་དེ་ཇི་ལྟར་འཐོབ་པར་བྱ་སྙམ་ནས</s>
  </p>
  <p id="3916">
    <s id="3916:1">བཞོན་པའི་གླང་པོ་དཔག་ཏུ་མེད་པ་དག་ཡོངས་སུ་བཏང་། </s>
  </p>
  <p id="3917">
    <s id="3917:1">བཞོན་པའི་རྟ་དང་། དེ་བཞིན་དུ་བཞོན་པའི་ཤིང་རྟ་དཔག་ཏུ་མེད་པ་དག་ཡོངས་སུ་བཏང་། </s>
  </p>
  <p id="3918">
    <s id="3918:1">རྐང་ཐང་བ་དཔག་ཏུ་མེད་པ་དག་ཡོངས་སུ་བཏང་སྟེ། </s>
  </p>
  <p id="3919">
    <s id="3919:1">དེས་ན་ངས་ལམ་བར་མའི་ཚོགས་དེ་བྱ་བའི་ཕྱིར་དགེ་བའི་རྩ་བ་དཔག་ཏུ་མེད་པ་དག་བསྐྱེད་དེ། </s>
  </p>
  <p id="3920">
    <s id="3920:1">གལ་ཏེ་དགེ་བའི་རྩ་བ་དེ་གཟུགས་ཅན་དུ་གྱུར་ན་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དུ་ཡང་མི་ཤོང་ངོ་། །</s>
  </p>
  <p id="3921">
    <s id="3921:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="3922">
    <s id="3922:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="3923">
    <s id="3923:1">རྒྱལ་པོ་དགའ་མཐོང་ཞེས་བྱ་བ་གླིང་བཞི་པའི་འཇིག་རྟེན་གྱི་ཁམས་ཀྱི་དབང་ཕྱུག་ལ་དབང་བྱེད་པ་ཞིག་བྱུང་ངོ་། །</s>
  </p>
  <p id="3924">
    <s id="3924:1">དེའི་གླིང་བཞི་པའི་འཇིག་རྟེན་གྱི་ཁམས་འདི་རྒྱས་པར་གྱུར་ཏེ། </s>
  </p>
  <p id="3925">
    <s id="3925:1">གླིང་རེ་རེ་ལ་ཡང་གྲོང་ཁྱེར་ས་ཡ་ཕྲག་བརྒྱད་བརྒྱད་བྱུང་ངོ་། །</s>
  </p>
  <p id="3926">
    <s id="3926:1">གྲོང་ཁྱེར་རེ་རེ་ཡང་ཆུར་དཔག་ཚད་བཅུ། ཞེང་དུ་དཔག་ཚད་བཅུ་སྟེ། </s>
  </p>
  <p id="3927">
    <s id="3927:1">གྲུ་བཞི་ཡིན་ལ་ཤིན་ཏུ་སྤྲུལ་པ། </s>
    <s id="3927:2">མིག་མངས་རིས་སུ་བྲིས་པ། གསེར་གྱི་སྐུད་པས་གཡོགས་པ། </s>
    <s id="3927:3">ར་བ་རིན་པོ་ཆེ་ཐམས་ཅད་ལས་བྱས་པ། ཅོག་འཛམ་བུའི་ཆུ་བོའི་གསེར་ལས་བྱས་པ། </s>
    <s id="3927:4">ནོར་བུ་རིན་ཐང་མེད་པའི་དྲ་བས་སྟེང་ཤིན་ཏུ་གཡོགས་པ། ནོར་བུ་རིན་ཐང་མེད་པ་དག་གིས་ས་གཞི་བཀྲམ་ལ། རིན་པོ་ཆེ་སྣ་བདུན་གྱི་དྲིལ་བུ་གཡེར་ཀའི་དྲ་བས་ཤིན་ཏུ་གཡོགས་པ། </s>
    <s id="3927:5">སེམས་ཅན་དགེ་བའི་རྩ་བ་དཔག་ཏུ་མེད་པ་བསགས་པ་རྣམས་ཀྱི་གནས་ཏེ</s>
  </p>
  <p id="3928">
    <s id="3928:1">རིན་པོ་ཆེ་སྣ་བདུན་གྱི་ཤིང་ལྗོན་པས་ཤིན་ཏུ་གཡོགས་པ། དེའི་ཕྱི་ནང་དུ་ལོངས་སྤྱོད་དང་ལྡན་ཏེ། </s>
  </p>
  <p id="3929">
    <s id="3929:1">གང་གི་ཚེ་མི་དག་རྩེ་བར་འདོད་པར་གྱུར་པ་དེ་དག་གང་འདོད་པ། སིལ་སྙན་ཡན་ལག་ལྔ་པས་ཡོངས་སུ་སྤྱོད་དེ། </s>
  </p>
  <p id="3930">
    <s id="3930:1">དེའི་ཚེ་སིལ་སྙན་ཡན་ལག་ལྔ་པའི་སྒྲ་རབ་ཏུ་འབྱུང་ངོ་། །</s>
  </p>
  <p id="3931">
    <s id="3931:1">གང་གི་ཚེ་པི་ཝང་དང་། སིལ་སྙན་དག་གིས་ཡོངས་སུ་སྤྱོད་པར་འོས་པ་དེའི་ཚེ་<ref folio="F.227.a"/>པི་ཝང་དང་། སིལ་སྙན་དག་གི་སྒྲ་རབ་ཏུ་འབྱུང་ངོ་། །</s>
  </p>
  <p id="3932">
    <s id="3932:1">གང་གི་ཚེ་དྲི་ཟའི་རོལ་མོས་ཡོངས་སུ་སྤྱོད་པར་འདོད་པ་དེའི་ཚེ་དྲི་ཟའི་རོལ་མོ་བྱེད་དོ། །</s>
  </p>
  <p id="3933">
    <s id="3933:1">རྒྱ་ཆེར་གང་དང་གང་ཉིད་རྩེ་བར་འདོད་པའི་རྩེད་མོ་དེ་དང་དེ་ཉིད་བྱུང་ངོ་། །</s>
  </p>
  <p id="3934">
    <s id="3934:1">ལོར་རམ། ལོ་སྟོང་དུ་འམ། ལོ་ཁྲིར་རྩེ་བར་འདོད་ན་དེ་ཉིད་ཀྱིས་རྩེ་བར་བྱེད་དེ། </s>
  </p>
  <p id="3935">
    <s id="3935:1">དེ་རྟག་པར་རྒྱུན་ཏུ་རྩེ་བའི་རྗེས་སུ་འཇུག་གོ། །</s>
  </p>
  <p id="3936">
    <s id="3936:1">གྲོང་ཁྱེར་དེའི་འབྱོར་པ་དང་ལྡན་པ་ནི་དེ་འདྲ་སྟེ། </s>
  </p>
  <p id="3937">
    <s id="3937:1">དེ་ལྟར་གྲོང་ཁྱེར་ཐམས་ཅད་དུ་རྩེད་མོ་དེ་དག་དང་ལྡན་པར་གྱུར་ཏོ། །</s>
  </p>
  <p id="3938">
    <s id="3938:1">དེའི་ཚེ་དེ་བཞིན་གཤེགས་པ་བདུད་རྩིའི་འོད་ཟེར་ཞེས་བྱ་བ་བྱུང་སྟེ། </s>
  </p>
  <p id="3939">
    <s id="3939:1">དེའི་འཁོར་ཉན་ཐོས་འབུམ་ཕྲག་བརྒྱད་བྱུང་ངོ་། །</s>
  </p>
  <p id="3940">
    <s id="3940:1">དེ་ནས་རྒྱལ་པོ་དགའ་མཐོང་གིས་གླིང་བཞི་པའི་འཇིག་རྟེན་གྱི་ཁམས་འདི་དར་གྱི་ལྡ་ལྡི་བཏགས་ཤིང་ཡུལ་ཐམས་ཅད་ཤིན་ཏུ་བརྒྱན་ཏེ། </s>
  </p>
  <p id="3941">
    <s id="3941:1">སྔོན་གྱི་མི་དང་བཅས་པར་བཅོམ་ལྡན་འདས་དེ་བཞིན་གཤེགས་པ་བདུད་རྩིའི་འོད་ཟེར་ཉན་ཐོས་ཀྱི་དགེ་འདུན་དང་བཅས་པ་དེའི་ཡོངས་སུ་སྤྱོད་པའི་དོན་དུ་ཕུལ་ལོ། །</s>
  </p>
  <p id="3942">
    <s id="3942:1">བདག་གི་བུ་དང་ཆུང་མ་དང་འཁོར་ཀྱང་ཕུལ་ལོ། །</s>
  </p>
  <p id="3943">
    <s id="3943:1">དེར་བཅོམ་ལྡན་འདས་དེ་ཉན་ཐོས་ཀྱི་དགེ་འདུན་དང་བཅས་པ་ཉན་ཐོས་འབུམ་ཕྲག་བརྒྱད་དང་། ཐབས་ཅིག་ཏུ་སངས་རྒྱས་ཀྱི་བཞུགས་པ་དཔག་ཏུ་མེད་པས་བཞུགས་སོ། །</s>
  </p>
  <p id="3944">
    <s id="3944:1">དེ་ལ་ཡང་རྒྱལ་པོ་དགའ་མཐོང་གིས་ལོ་ས་ཡ་ཕྲག་བརྒྱད་དུ་ཞལ་ཟས་རོ་བརྒྱ་པས་ཡོངས་སུ་མཉེས་པར་བྱས་སོ། །</s>
  </p>
  <p id="3945">
    <s id="3945:1">བཙུན་མོ་དང་འཁོར་དང་བཅས་པས་ཀྱང་ཡོངས་སུ་སྤྱད་པ་བྱས་སོ། །</s>
  </p>
  <p id="3946">
    <s id="3946:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་རྒྱལ་པོ་དགའ་མཐོང་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="3947">
    <s id="3947:1">ང་དེའི་ཚེ་དེའི་དུས་ན་རྒྱལ་པོ་དགའ་མཐོང་ཞེས་བྱ་བར་གྱུར་ཏོ། །</s>
  </p>
  <p id="3948">
    <s id="3948:1">མཽད་གལ་གྱི་བུ་རྒྱ་ཆེར་བྱ་སྟེ། </s>
  </p>
  <p id="3949">
    <s id="3949:1">དགེ་བའི་རྩ་བ་དེས་ང་དབང་པོ་ཤེས་པ་འགོག་པར་འགྱུར་བའི་ལམ་ཤེས་པ་བརྙེས་སོ། །</s>
  </p>
  <p id="3950">
    <s id="3950:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་དད་པར་བྱའོ། །</s>
  </p>
  <p id="3951">
    <s id="3951:1">དད་པ་ཐོབ་པ་ནི་བསྐལ་པ་གྲངས་མེད་དཔག་ཏུ་མེད་པར་བདེ་བའི་ཡོ་བྱད་འགྲུབ་པར་འགྱུར། </s>
  </p>
  <p id="3952">
    <s id="3952:1">བྱང་ཆུབ་ཀྱང་འགྲུབ་པར་འགྱུར་རོ། །</s>
  </p>
  <p id="3953">
    <s id="3953:1">མཽད་གལ་གྱི་བུ་ངས་སྟོབས་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="3954">
    <s id="3954:1">སེམས་ཅན་ཐམས་ཅད་དབང་པོ་རྣམས་ཀྱི་སྟོབས་དང་། <ref folio="F.227.b"/>སྟོབས་མ་ཡིན་པ་ཇི་ལྟར་ཤེས་པར་བྱ་སྙམ་ནས་དགེ་བའི་རྩ་བ་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="3955">
    <s id="3955:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="3956">
    <s id="3956:1">དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་སེང་གེའི་བློ་གྲོས་ཞེས་བྱ་བ་</s>
    <s id="3956:2">ཆོས་ཀྱི་རྒྱལ་པོ་ཆོས་དང་ལྡན་པ། གླིང་བཞི་པར་འདུས་པ་ཡོངས་སུ་སྐྱོང་བ་དང་ཞིང་དད་པ་དང་ལྡན་པ། བསྟན་བཅོས་ཐམས་ཅད་ལ་མཁས་པ། </s>
    <s id="3956:3">ཡོན་གནས་ལ་དགའ་བ། སྦྱིན་བདག་སྒྲ་ཐམས་ཅད་ལ་མཁས་པ་ཞིག་བྱུང་ངོ་། །</s>
  </p>
  <p id="3957">
    <s id="3957:1">དེ་འཇིག་རྟེན་ན་དགེ་སྦྱོང་དང་བྲམ་ཟེ་གང་དག་ཡོད་པ་དེ་དག་ཐམས་ཅད་བསྡུས་ནས་ཁ་ཟས་རོ་བརྒྱ་པས་སྟོན་མོ་བྱས་སོ། །</s>
  </p>
  <p id="3958">
    <s id="3958:1">ཡུལ་ཀ་ཤི་ཀའི་གོས་ཀྱིས་ཀྱང་མངོན་པར་བཀབ་བོ། །</s>
    <s id="3958:2">བསྟན་བཅོས་ཐམས་ཅད་ལ་མཁས་པས་སེམས་ཅན་རྣམས་ཀྱི་སེམས་ཀྱི་སྤྱོད་པ་ལ་ཡང་རྣམ་པར་ལྟའོ། །</s>
  </p>
  <p id="3959">
    <s id="3959:1">ཤེས་རབ་ཀྱི་དབང་པོའི་སྟོབས་དང་། སྟོབས་མ་ཡིན་པ་ལ་ཡང་རྣམ་པར་འཇུག་གོ། །</s>
  </p>
  <p id="3960">
    <s id="3960:1">དེའི་དབང་པོ་ཤེས་པའི་སྟོབས་དང་། སྟོབས་མ་ཡིན་པ་རྣམ་པར་ཤེས་པར་བྱ་བའི་ཕྱིར། སེམས་ཅན་ཤེས་པ་ཁྱད་པར་ཅན་རྣམས་ལ་ཡང་མཆོད་པ་བྱེད་དོ། །</s>
  </p>
  <p id="3961">
    <s id="3961:1">དེ་ནས་རྒྱལ་པོ་སེང་གེའི་བློ་གྲོས་ཀྱིས་སྟོབས་དང་། སྟོབས་མ་ཡིན་པ་འདི་ཤེས་པར་བྱ་བའི་ཕྱིར། </s>
    <s id="3961:2">ལོ་ཁྲི་ཕྲག་བརྒྱད་དུ་ཉིན་མཚན་རྟག་པར་རྒྱུན་དུ་སྦྱིན་པ་བྱིན་ཞིང་། དགེ་སྦྱོང་དང་། བྲམ་ཟེ་དག་ལ་ཡང་ཡོངས་སུ་དྲིས་སོ། །</s>
  </p>
  <p id="3962">
    <s id="3962:1">ཤེས་པ་སྨྲ་བ་དག་ལ་ཡང་སྟོབས་དང་སྟོབས་མ་ཡིན་པ་ཤེས་པ་ཉེ་བར་བརྟགས་སོ། །</s>
  </p>
  <p id="3963">
    <s id="3963:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན། </s>
  </p>
  <p id="3964">
    <s id="3964:1">རྒྱལ་པོ་སེང་གེའི་བློ་གྲོས་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="3965">
    <s id="3965:1">ང་དེའི་ཚེ་དེའི་དུས་ན་རྒྱལ་པོ་སེང་གེའི་བློ་གྲོས་ཞེས་བྱ་བར་གྱུར་ཏོ། །</s>
  </p>
  <p id="3966">
    <s id="3966:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་དབང་པོའི་སྟོབས་དང་སྟོབས་མ་ཡིན་པ་ཤེས་པ་མངོན་པར་འདོད་ན། </s>
  </p>
  <p id="3967">
    <s id="3967:1">ཤེས་པ་དང་ལྡན་པ་ལ་མཆོད་པ་བྱ་ཞིང་སྟོབས་དང་སྟོབས་མ་ཡིན་པ་ཤེས་པ་ལ་ཡང་རྣམ་པར་འཇུག་པར་བྱའོ། །</s>
  </p>
  <p id="3968">
    <s id="3968:1">མཽད་གལ་གྱི་བུ་ངས་སྟོབས་དང་སྟོབས་མ་ཡིན་པ་ཤེས་པར་བྱ་བའི་དོན་དུ། །སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="3969">
    <s id="3969:1">བདག་བླ་ན་མེད་པ་ཡང་དག་པར་<ref folio="F.228.a"/>རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="3970">
    <s id="3970:1">སེམས་ཅན་རྣམས་ཀྱི་སྟོབས་ཤེས་པ་ཇི་ལྟར་ཤེས་པར་བྱ་སྙམ་ནས། </s>
  </p>
  <p id="3971">
    <s id="3971:1">དགེ་བའི་རྩ་བ་རྣམ་པ་སྣ་ཚོགས་ཡིད་བཞིན་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="3972">
    <s id="3972:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན་བྲམ་ཟེ་དབང་པོའི་ལྷ་ཞེས་བྱ་བ་ཤིང་སཱ་ལ་ཆེན་པོ་ལྟ་བུ། </s>
    <s id="3972:2">ཕྱུག་ཅིང་ནོར་མང་ལ་ལོངས་སྤྱོད་ཆེ་བ། </s>
    <s id="3972:3">མང་དུ་ཐོས་པ་རྣམས་ཡོངས་སུ་སྡུད་པ་ཤེས་པ་ལ་གུས་པ་ཞིག་བྱུང་སྟེ</s>
  </p>
  <p id="3973">
    <s id="3973:1">དེ་དགེ་སྦྱོང་དང་བྲམ་ཟེ་འདོན་པ་ལ་ལྷག་པར་མོས་པ་རྣམས་ཡོངས་སུ་སྡུད་པ། </s>
    <s id="3973:2">བྱེ་བྲག་ཤེས་ཤིང་བློའི་སྟོབས་ཀྱི་བྱེ་བྲག་ཤེས་པ། བརྩོན་འགྲུས་ཀྱི་རིམ་པའི་བྱེ་བྲག་ཤེས་པ། </s>
    <s id="3973:3">ཤེས་པ་ལ་ལྷག་པར་མོས་པ་དེ་དག་ཐམས་ཅད་ཀྱི་བར་དུ་སྤྲོ་བར་བྱེད་པ། </s>
    <s id="3973:4">ཇི་ལྟར་ཤེས་པ་དག་ཆུད་ཟ་བར་མི་འགྱུར་སྙམ་ནས་</s>
  </p>
  <p id="3974">
    <s id="3974:1">མངོན་པར་བརྩོན་པ་རྣམས་ལ་རབ་ཏུ་སྤྲོ་བར་བྱེད་དོ། །</s>
  </p>
  <p id="3975">
    <s id="3975:1">དེས་སྲོག་ཆགས་སྟོང་ཕྲག་མང་པོ་དག་ཤེས་པ་སྣ་ཚོགས་མང་པོ་དག་ལ་རབ་ཏུ་བཙུད་དོ། །</s>
  </p>
  <p id="3976">
    <s id="3976:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་བྲམ་ཟེ་དབང་པོའི་ལྷ་ཞེས་བྱ་བ་ཤིང་སཱ་ལ་ཆེན་པོ་ལྟ་བུར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="3977">
    <s id="3977:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="3978">
    <s id="3978:1">ང་དེའི་ཚེ་དེའི་དུས་ན། </s>
  </p>
  <p id="3979">
    <s id="3979:1">བྲམ་ཟེ་དབང་པོའི་ལྷ་ཞེས་བྱ་བ་ཤིང་སཱ་ལ་ཆེན་པོ་ལྟ་བུར་གྱུར་ཏོ། །</s>
  </p>
  <p id="3980">
    <s id="3980:1">ངས་སྲོག་ཆགས་སྟོང་ཕྲག་དཔག་ཏུ་མེད་པ་དེ་དག་ཤེས་པ་སྣ་ཚོགས་ལ་རབ་ཏུ་བཙུད་དོ། །</s>
  </p>
  <p id="3981">
    <s id="3981:1">དེའི་ཚེ་ང་ཤེས་པ་དང་ལྡན་ཞིང་སྟོབས་དང་སྟོབས་མ་ཡིན་པ་ཤེས་པ་རྣམ་པར་ཤེས་ལ། </s>
    <s id="3981:2">ད་ལྟར་ཡང་ངས་བླ་ན་</s>
  </p>
  <p id="3982">
    <s id="3982:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="3983">
    <s id="3983:1">སེམས་ཅན་ཐམས་ཅད་ཀྱི་སྟོབས་དང་སྟོབས་མ་ཡིན་པ་ཤེས་པ་མངོན་པར་རྫོགས་པར་ཐུགས་སུ་ཆུད་དོ། །</s>
  </p>
  <p id="3984">
    <s id="3984:1">དེར་ཡང་ང་ལྟ་བུ་མེད་པས་གང་གིས་ང་འཁོར་གྱི་ནང་དུ་སེང་གེའི་སྒྲ་བསྒྲག་གོ། །</s>
  </p>
  <p id="3985">
    <s id="3985:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་ཕ་རོལ་གྱི་སྟོབས་དང་སྟོབས་མ་ཡིན་པ་ཤེས་པ་ལ་མངོན་པར་བརྩོན་པར་བྱའོ། །</s>
  </p>
  <p id="3986">
    <s id="3986:1">བདག་ཉིད་ཀྱང་བསྟན་བཅོས་འདོན་པ་ཐམས་ཅད་ལ་ལྷག་པར་མོས་པར་བྱའོ། །</s>
  </p>
  <p id="3987">
    <s id="3987:1">མཽད་གལ་<ref folio="F.228.b"/>གྱི་བུ་ངས་སྟོབས་ཤེས་པ་འགོག་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་སེམས་ཅན་ཐམས་ཅད་ཀྱི་སྟོབས་བསྐྱེད་པའི་རིམ་པ་ཤེས་པ་ཇི་ལྟར་ཤེས་པར་བྱ་སྙམ་ནས་</s>
  </p>
  <p id="3988">
    <s id="3988:1">དགེ་བའི་རྩ་བ་རྣམ་པ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="3989">
    <s id="3989:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="3990">
    <s id="3990:1">དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་མེས་བྱིན་ཞེས་བྱ་བ་འབྱུང་པོ་ཐམས་ཅད་ཀྱི་སྒྲ་ཤེས་པ་མཁས་ཤིང་དོན་སེམས་པ་ཞིག་བྱུང་ངོ་། །</s>
  </p>
  <p id="3991">
    <s id="3991:1">དེ་སྒྲ་གང་དང་གང་ཐོས་པ་དེ་ཉིད་ཀྱི་དོན་རྣམ་པར་ཤེས་ཏེ། </s>
  </p>
  <p id="3992">
    <s id="3992:1">ཐོས་པ་འདི་བྱུང་ན། </s>
  </p>
  <p id="3993">
    <s id="3993:1">དེ་ཅིའི་ཕྱིར་དོན་བརྗོད། </s>
  </p>
  <p id="3994">
    <s id="3994:1">ཅིའི་ཕྱིར་དུས་ཀྱི་དོན་བརྗོད། </s>
  </p>
  <p id="3995">
    <s id="3995:1">ཡང་ཁ་ཅིག་ནི་བརྗོད། </s>
  </p>
  <p id="3996">
    <s id="3996:1">ཡང་ན་ཁ་ཅིག་ནི་མི་བརྗོད་དོ། །</s>
  </p>
  <p id="3997">
    <s id="3997:1">དེ་ལྟར་ཤེས་པ་ཐམས་ཅད་ལ་སྟོབས་དང་སྟོབས་མ་ཡིན་པ་རྗེས་སུ་འགྲོ་སྟེ། </s>
  </p>
  <p id="3998">
    <s id="3998:1">བྱ་བ་ཐམས་ཅད་ལ་ཤེས་པ་འདིའི་བྱ་བ་བྱས་ནས་ཅི་འགགས་སམ། འོན་ཏེ་མ་བྱས། </s>
  </p>
  <p id="3999">
    <s id="3999:1">འོན་ཏེ་བྱ་བ་ཅུང་ཟད་ཅིག་བྱས་ནས་འགགས་སམ། ཅུང་ཟད་ཅིག་མ་བྱས། </s>
  </p>
  <p id="4000">
    <s id="4000:1">གང་ཟག་འདི་ཇི་ཙམ་ན་ཤེས་པའི་སྣོད་དུ་འགྱུར། </s>
  </p>
  <p id="4001">
    <s id="4001:1">ཇི་ཙམ་ན་ཉོན་མོངས་པ་ཞི་བར་ནུས། </s>
  </p>
  <p id="4002">
    <s id="4002:1">དེ་དེ་ལྟར་ཤེས་པ་དེ་ལ་ངེས་པར་བྱུང་སྟེ། </s>
  </p>
  <p id="4003">
    <s id="4003:1">འཛམ་བུ་གླིང་ཀུན་གྱི་ཤེས་པ་ཐམས་ཅད་ཀྱི་སློབ་དཔོན་དུ་གྱུར་ཏོ། །</s>
  </p>
  <p id="4004">
    <s id="4004:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་རྒྱལ་པོ་མེས་བྱིན་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="4005">
    <s id="4005:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="4006">
    <s id="4006:1">ང་དེའི་ཚེ་དེའི་དུས་ན་རྒྱལ་པོ་མེས་བྱིན་ཞེས་བྱ་བ་འབྱུང་པོ་ཐམས་ཅད་ཀྱི་སྒྲ་ཤེས་པ་བསྟན་བཅོས་ཐམས་ཅད་ཀྱི་དོན་ཤེས་པར་གྱུར་ཏོ། །</s>
  </p>
  <p id="4007">
    <s id="4007:1">དགེ་བའི་རྩ་བ་དེ་ཉིད་ཀྱིས་ང་སྒྲ་ཐམས་ཅད་ཤེས་པ་རྣམ་པར་ཤེས་ཤིང་བསྟན་བཅོས་ཐམས་ཅད་ཀྱི་རྗེས་སུ་འཇུག་པ་ཤེས་པས་བླ་ན་</s>
  </p>
  <p id="4008">
    <s id="4008:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ། །</s>
  </p>
  <p id="4009">
    <s id="4009:1">མཽད་གལ་གྱི་བུ་དེ་ལྟ་བས་ན། </s>
  </p>
  <p id="4010">
    <s id="4010:1">བྱང་ཆུབ་སེམས་དཔས་བསྟན་བཅོས་ཐམས་ཅད་ལ་མཁས་པར་བྱ། </s>
  </p>
  <p id="4011">
    <s id="4011:1">བསྟན་བཅོས་ཐམས་ཅད་ཀྱི་དོན་ལ་ཡང་མཁས་པར་བྱའོ། །</s>
  </p>
  <p id="4012">
    <s id="4012:1">མཽད་གལ་གྱི་བུ་ངས་སྟོབས་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="4013">
    <s id="4013:1">བདག་སེམས་ཅན་རྣམས་ཀྱི་<ref folio="F.229.a"/>སྟོབས་དང་སྟོབས་མ་ཡིན་པ་ཤེས་པ་འགོག་པར་འགྱུར་བའི་ལམ་ཤེས་པ་ཇི་ལྟར་རྣམ་པར་ཤེས་པར་བྱ་སྙམ་ནས། </s>
  </p>
  <p id="4014">
    <s id="4014:1">དགེ་བའི་རྩ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="4015">
    <s id="4015:1">མཽད་གལ་གྱི་བུ་སྔོན་བྱུང་བ་འདས་པའི་དུས་ན། </s>
  </p>
  <p id="4016">
    <s id="4016:1">དྲང་སྲོང་འོད་བཟང་ཞེས་བྱ་བ། བརྟུལ་ཞུགས་དང་། དཀའ་ཐུབ་དང་། ཡོན་ཏན་དང་། ཤེས་པ་དང་ལྡན་པ་ཞིག་བྱུང་ངོ་། །</s>
  </p>
  <p id="4017">
    <s id="4017:1">དེའི་བརྟུལ་ཞུགས་ནི་རལ་པའི་ཐོར་ཚུགས་ལྔ་ཐོགས་ཏེ། </s>
  </p>
  <p id="4018">
    <s id="4018:1">དེ་དག་ལ་སོགས་པ་བརྟུལ་ཞུགས་ཀྱི་བྱེ་བྲག་དཔག་ཏུ་མེད་པར་གྱུར་ཏོ། །</s>
  </p>
  <p id="4019">
    <s id="4019:1">དེའི་དཀའ་ཐུབ་ཀྱི་ནགས་ཚལ་གྱི་ནང་དུ་གནས་པར་བརྩོན་ལ། དེ་གྲང་བ་དང་དྲོ་བ་ཡིད་ལ་བྱེད་པའི་ཉོན་མོངས་པ་ཟད་ཅིང་བསྲེག་ལུགས་ཟ་བ། ལུས་ལ་མི་ལྟོས་པ་ཡིན་ཏེ</s>
  </p>
  <p id="4020">
    <s id="4020:1">དེ་དག་ལ་སོགས་པ་གཞན་ཡང་དཀའ་ཐུབ་ཀྱི་བྱེ་བྲག་དཔག་ཏུ་མེད་པར་གྱུར་ཏོ། །</s>
  </p>
  <p id="4021">
    <s id="4021:1">དེའི་ཡོན་ཏན་གྱི་ཁྱད་པར་ནི་འདི་དག་ཡིན་ཏེ། </s>
  </p>
  <p id="4022">
    <s id="4022:1">སྲོག་ཆགས་འབྱུང་པོ་རྣམས་ལ་མི་འཚེམ་བྱིན་པ་དག་ཤིན་ཏུ་སྡོམ། </s>
    <s id="4022:2">གཞན་གྱི་བུད་མེད་ཀྱི་དྲུང་དུ་འགྲོ་བའི་ཡིད་ལ་བྱེད་པ་མེད། </s>
  </p>
  <p id="4023">
    <s id="4023:1">ཆང་འཐུང་བ་སྤངས། </s>
  </p>
  <p id="4024">
    <s id="4024:1">སེམས་འཁྲུལ་བ་མེད། </s>
  </p>
  <p id="4025">
    <s id="4025:1">དཀའ་ཐུབ་དང་མ་བྲལ། </s>
  </p>
  <p id="4026">
    <s id="4026:1">ཕ་རོལ་གྱི་སེམས་རྗེས་སུ་སྲུང་། </s>
  </p>
  <p id="4027">
    <s id="4027:1">ཚིག་རྩུབ་པོ་ཡོངས་སུ་སྲུང་། </s>
  </p>
  <p id="4028">
    <s id="4028:1">ཀུན་ཤེས་པ་ལ་བསྟེན། </s>
  </p>
  <p id="4029">
    <s id="4029:1">སྔོན་གྱི་དྲང་སྲོང་གི་རྗེས་སུ་དྲན་ཏེ། </s>
  </p>
  <p id="4030">
    <s id="4030:1">དེ་དག་ལ་སོགས་པ་གཞན་ཡང་ཡོན་ཏན་གྱི་ཁྱད་པར་དཔག་ཏུ་མེད་པ་དག་དང་ལྡན་པར་གྱུར་ཏོ། །</s>
  </p>
  <p id="4031">
    <s id="4031:1">དེའི་ཤེས་པའི་ཁྱད་པར་ནི་འདི་ལྟ་བུ་འདི་དག་ཡིན་ཏེ། </s>
  </p>
  <p id="4032">
    <s id="4032:1">འདི་ལྟ་སྟེ། རྫུ་འཕྲུལ་གྱི་རྣམ་པ་ཤེས་པ་དང་། ལྷའི་རྣ་བ་ཤེས་པ་དང་། </s>
    <s id="4032:2">ཕ་རོལ་གྱི་སེམས་ཤེས་པ་དང་། </s>
    <s id="4032:3">སྔོན་གྱི་གནས་ཤེས་པ་དང་། </s>
    <s id="4032:4">སེམས་ཅན་རྣམས་ཀྱི་འཆི་འཕོ་དང་། སྐྱེ་བ་ཤེས་པ་དང་། </s>
    <s id="4032:5">བཟོའི་གནས་དང་། </s>
    <s id="4032:6">ལས་ཀྱི་གནས་ཀྱི་དོན་ཐམས་ཅད་ཤེས་པ་དང་། </s>
    <s id="4032:7">ཆོས་ཤེས། </s>
    <s id="4032:8">དུས་ཤེས། </s>
    <s id="4032:9">དུས་ཚོད་ཤེས། </s>
  </p>
  <p id="4033">
    <s id="4033:1">བདག་ཤེས། </s>
  </p>
  <p id="4034">
    <s id="4034:1">ཐབས་ལ་མཁས་པ་ཤེས་ཏེ། </s>
  </p>
  <p id="4035">
    <s id="4035:1">དེ་དག་ལ་སོགས་པ་གཞན་ཡང་ཤེས་པའི་ཁྱད་པར་དག་དཔག་ཏུ་མེད་པར་གྱུར་ཏོ། །</s>
  </p>
  <p id="4036">
    <s id="4036:1">དེ་འདི་སྙམ་དུ་སེམས་ཏེ། </s>
  </p>
  <p id="4037">
    <s id="4037:1">བདག་གི་ཤེས་པའི་ཁྱད་པར་འདི་དག་ནི་རྟོགས་ན་ཤེས་པ་གང་གིས་ཤེས་པ་འདི་དག་ཐམས་ཅད་གང་དུ་འགོག་པར་འགྱུར་བའི་ཡོངས་སུ་ཤེས་པའི་ཤེས་པ་དེ་དག་མི་ཤེས་ཏེ། </s>
  </p>
  <p id="4038">
    <s id="4038:1">འཇིག་རྟེན་ན་དགེ་སྦྱོང་ངམ། བྲམ་ཟེ་གང་<ref folio="F.229.b"/>དག་ཤེས་པ་འདི་ལ་བསླབས་པ་སུ་ཡོད་སྙམ་ནས། </s>
  </p>
  <p id="4039">
    <s id="4039:1">དེ་ཤེས་པ་དེ་བཙལ་བའི་ཕྱིར་སློངས་མོས་འཚོ་བར་གྱུར་ནས། </s>
  </p>
  <p id="4040">
    <s id="4040:1">དེ་མུ་སྟེགས་པ་ཐམས་ཅད་ཀྱི་དྲུང་དུ་སོང་བ་དང་། དེ་སློངས་མོས་འཚོ་བར་རིག་ནས་གདོལ་པ་ཡན་ཅད་དག་གིས་མཆོད་སྦྱིན་བྱེད་ཀྱང་གང་གིས་ཡང་མ་བླངས་སོ། །</s>
  </p>
  <p id="4041">
    <s id="4041:1">དེ་མ་བླངས་པས་སློངས་མོས་འཚོ་བའི་སྒྲ་ཕྱོགས་བཅུའི་འཇིག་རྟེན་དུ་གྲགས་སོ། །</s>
  </p>
  <p id="4042">
    <s id="4042:1">དེའི་ཚེ་ལྷོ་ཕྱོགས་ན་གངས་རིའི་རྒྱལ་པོ་ལ་དྲང་སྲོང་ཀུན་རིག་ཅེས་བྱ་བ་ལྔ་མངོན་པར་ཤེས་པ་ཞིག་གནས་སོ། །</s>
  </p>
  <p id="4043">
    <s id="4043:1">དེ་ཉིན་མཚན་དུ་གནས་ན་འདུག་སྟེ། </s>
  </p>
  <p id="4044">
    <s id="4044:1">འཇིག་རྟེན་ཐམས་ཅད་ལ་རྟོག་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །</s>
  </p>
  <p id="4045">
    <s id="4045:1">ཇི་ལྟར་སེམས་མཉམ་པར་གཞག་པས་སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་དག་རབ་ཏུ་ཤེས། </s>
  </p>
  <p id="4046">
    <s id="4046:1">ངག་གི་སྤྱོད་པ་དག་ཀྱང་རབ་ཏུ་ཤེས། </s>
  </p>
  <p id="4047">
    <s id="4047:1">ལུས་ཀྱི་སྤྱོད་པ་དག་ཀྱང་རབ་ཏུ་ཤེས། </s>
  </p>
  <p id="4048">
    <s id="4048:1">དཀའ་ཐུབ་སྤྱོད་པ་དག་ཀྱང་རབ་ཏུ་ཤེས། </s>
  </p>
  <p id="4049">
    <s id="4049:1">བརྟུལ་ཞུགས་སྤྱོད་པ་དག་ཀྱང་རབ་ཏུ་ཤེས། </s>
  </p>
  <p id="4050">
    <s id="4050:1">ཡོན་ཏན་སྤྱོད་པ་དག་ཀྱང་རབ་ཏུ་ཤེས། </s>
  </p>
  <p id="4051">
    <s id="4051:1">ཤེས་པ་སྤྱོད་པ་དག་ཀྱང་རབ་ཏུ་ཤེས། </s>
  </p>
  <p id="4052">
    <s id="4052:1">རྣམ་པར་ཤེས་པ་སྤྱོད་པ་དག་ཀྱང་རབ་ཏུ་ཤེས་སོ། །</s>
  </p>
  <p id="4053">
    <s id="4053:1">དེ་ལྷའི་མིག་གིས་སློངས་མོས་འཚོ་བ་འོད་བཟང་དེ་མཐོང་སྟེ། </s>
  </p>
  <p id="4054">
    <s id="4054:1">དེའི་སེམས་ཀྱང་རབ་ཏུ་ཤེས། </s>
  </p>
  <p id="4055">
    <s id="4055:1">དེའི་བསམ་པ་ཡང་རབ་ཏུ་ཤེས་སོ། །</s>
  </p>
  <p id="4056">
    <s id="4056:1">སློངས་མོས་འཚོ་བ་འོད་བཟང་འདི་སྟོབས་དང་སྟོབས་མ་ཡིན་པ་ཤེས་པའི་ངེས་པར་འབྱུང་བ་རབ་ཏུ་མི་ཤེས་ཏེ། </s>
  </p>
  <p id="4057">
    <s id="4057:1">རབ་ཏུ་མི་ཤེས་པས་ཉམ་ཐག་གོ་སྙམ་ནས། </s>
  </p>
  <p id="4058">
    <s id="4058:1">དེ་དེ་ལ་སྙིང་རྗེ་སྐྱེས་སོ། །</s>
  </p>
  <p id="4059">
    <s id="4059:1">དེ་སྙིང་རྗེས་ནོན་པའི་སེམས་ཀྱིས་འདི་ལྟ་སྟེ་དཔེར་ན། </s>
  </p>
  <p id="4060">
    <s id="4060:1">སྐྱེས་བུའི་ལག་པ་བསྐུམ་པ་ལས་བརྐྱང་བའམ། ལག་པ་བརྐྱང་བ་ལས་བསྐུམ་པ་དེ་བཞིན་དུ་དྲང་སྲོང་ཀུན་རིག་གངས་རིའི་རྒྱལ་པོ་ལས་བབས་ནས། </s>
  </p>
  <p id="4061">
    <s id="4061:1">སློངས་མོས་འཚོ་བ་འོད་བཟང་གི་མདུན་དུ་ཤེས་པ་དང་ལྡན་པར་བྱས་ནས་འདུག་གོ། །</s>
  </p>
  <p id="4062">
    <s id="4062:1">སློངས་མོས་འཚོ་བ་འོད་བཟང་གིས་ཤེས་རིག་དེ་རྒྱང་རིང་པོ་ནས་འོང་བ་མཐོང་ངོ་། །</s>
  </p>
  <p id="4063">
    <s id="4063:1">མཐོང་ནས་ཀྱང་དེའི་ནུས་པ་སྤངས་ནས། </s>
  </p>
  <p id="4064">
    <s id="4064:1">ཀུན་རིག་ཤེས་ལྡན་གྱི་རྐང་པ་ལ་མགོ་བོས་ཕྱག་འཚལ་ཏེ། </s>
  </p>
  <p id="4065">
    <s id="4065:1">ཤེས་རིག་གི་སྟན་བཤམས་ནས་ལག་པ་གཉིས་ཀྱིས་ལེགས་པར་བཟུང་ནས་ཤེས་པ་སྨྲ་བར་སྟན་དེ་ལ་བཞག་གོ། །</s>
  </p>
  <p id="4066">
    <s id="4066:1">བཞག་ནས་ཤེས་པར་འདོད་པ་དང་ལྡན་པས་ཞེས་ཆེར་རབ་ཏུ་བྱས་ཏེ། </s>
  </p>
  <p id="4067">
    <s id="4067:1"><ref folio="F.230.a"/>དྲང་སྲོང་ཀུན་རིག་དེ་ལ་ཚིགས་སུ་བཅད་པའི་དབྱངས་ཀྱིས་དྲི་བ་དྲིས་པ། </s>
    <s id="4067:2">མཁྱེན་པ་ཀུན་ལ་འཇིགས་མི་མངའ། །</s>
  </p>
  <p id="4068">
    <s id="4068:1">མཁྱེན་པ་གསུང་པས་གང་ལ། །</s>
    <s id="4068:2">གང་དུ་བདག་སྐྱེས་ཐེ་ཚོམ་མཆིས། །</s>
  </p>
  <p id="4069">
    <s id="4069:1">དགེ་བའི་སུག་ལས་ཅི་བགྱིས་པས། །སེམས་ཅན་ཀུན་ལ་ཕན་པ་བགྱིད། །</s>
    <s id="4069:2">སེམས་ཅན་ཀུན་གྱི་སྤྱོད་པ་དང་། །སྟོབས་དང་སྟོབས་མ་ཡིན་ཤེས་དང་། །གང་གིས་ཁྱོད་ཀྱིས་ཤེས་མཆོག་ནི། །ཐོས་ནས་</s>
  </p>
  <p id="4070">
    <s id="4070:1">དེ་ནས་ཕྱིར་མི་འགག །</s>
  </p>
  <p id="4071">
    <s id="4071:1">ཤེས་པ་གང་གིས་རྣམ་ཤེས་པ། །ཡེ་ཤེས་ཆེན་པོ་ཁྱོད་ལ་ཞུ། །</s>
  </p>
  <p id="4072">
    <s id="4072:1">མཁས་པ་དེ་དག་བདག་ལ་གསུངས། །</s>
  </p>
  <p id="4073">
    <s id="4073:1">ཤེས་པ་ཡི་ནི་སྟོབས་དང་ལྡན། །</s>
  </p>
  <p id="4074">
    <s id="4074:1">ཤེས་པ་ཀུན་ལ་འཇིགས་མེད་པ། །སྙིང་བརྩེ་བ་ན་དེ་དག་ཀུན། །</s>
    <s id="4074:2">ཇི་ལྟ་བཞིན་དུ་དེའི་ལུང་བསྟན། །ཆོས་སྦྱིན་པ་ལ་སེར་སྣ་མེད། །</s>
  </p>
  <p id="4075">
    <s id="4075:1">ཤེས་པ་དག་ཀྱང་ཡོངས་སུ་སྡུད། །</s>
  </p>
  <p id="4076">
    <s id="4076:1">ཤེས་ལྡན་རྣམས་ལ་དེ་དགའ་ཞིང་། །སྦྱིན་པ་ཡང་དག་སྡུད་པར་བྱེད། །</s>
  </p>
  <p id="4077">
    <s id="4077:1">ཤེས་པ་མང་པོ་རྣམས་ཀྱང་འདོད། །</s>
  </p>
  <p id="4078">
    <s id="4078:1">སྦྱིན་པ་ཡང་དག་སྡུད་པར་བྱེད། །</s>
  </p>
  <p id="4079">
    <s id="4079:1">ཤེས་པའི་ཡེ་ཤེས་ཚོལ་བྱེད་པ། །ཡེ་ཤེས་དམ་པ་དེ་འཐོབ་བོ། །</s>
    <s id="4079:2">མཁས་པ་ཡི་ནི་ཤེས་པ་ཡིས། །མཛངས་པ་དེ་ནི་ཤེས་པ་རྟོགས། །</s>
  </p>
  <p id="4080">
    <s id="4080:1">འགོག་པར་འགྱུར་བའི་ལམ་ཤེས་ཤིང་། །མྱུར་བ་ཉིད་དུ་ཏིང་འཛིན་སྐྱེས། །</s>
  </p>
  <p id="4081">
    <s id="4081:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན། </s>
  </p>
  <p id="4082">
    <s id="4082:1">སློངས་མོས་འཚོ་བ་འོད་བཟང་ཞེས་བྱ་བར་གྱུར་པ་དེ་བཞིན་ཡིན་པར་སེམས་ན། </s>
  </p>
  <p id="4083">
    <s id="4083:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="4084">
    <s id="4084:1">ང་དེའི་ཚེ་དེའི་དུས་ན་སློངས་མོས་འཚོ་བ་འོད་བཟང་ཞེས་བྱ་བར་གྱུར་ཏོ། །</s>
  </p>
  <p id="4085">
    <s id="4085:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་དྲང་སྲོང་ཀུན་རིག་ཅེས་བྱ་བ་ཤེས་པ་སྨྲ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="4086">
    <s id="4086:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="4087">
    <s id="4087:1">དེ་བཞིན་གཤེགས་པ་མར་མེ་མཛད་དེ་དེའི་ཚེ་ཀུན་རིག་ཅེས་བྱ་བ་ཤེས་པ་སྨྲ་བར་གྱུར་ཏོ། །</s>
  </p>
  <p id="4088">
    <s id="4088:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྟོབས་དང་སྟོབས་མ་ཡིན་པ་ཤེས་པ་འགོག་པར་འགྱུར་བའི་ལམ་ཤེས་པ་རྟོགས་པར་འདོད་པས་ཡང་དག་པར་སྡོམ་པ་ཅན་དུ་བྱ། </s>
  </p>
  <p id="4089">
    <s id="4089:1">ཡེ་ཤེས་ཀྱི་སྣང་བ་འདོད་པར་ཡང་བྱ། </s>
  </p>
  <p id="4090">
    <s id="4090:1">འཇིག་རྟེན་གྱི་ཟང་ཟིང་ཡང་ཡོངས་སུ་གཏང་བར་བྱའོ། །</s>
  </p>
  <p id="4091">
    <s id="4091:1">མཽད་གལ་གྱི་བུ་ངས་བརྩོན་འགྲུས་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་སེམས་ཅན་ཐམས་ཅད་ཀྱི་དོན་དུ་<ref folio="F.230.b"/>བརྩོན་འགྲུས་ཤེས་པ་ཇི་ལྟར་རྟོགས་པར་བྱ་སྙམ་ནས་</s>
  </p>
  <p id="4092">
    <s id="4092:1">དགེ་བའི་རྩ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="4093">
    <s id="4093:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="4094">
    <s id="4094:1">དེའི་ཕ་རོལ་གྱི་ཡང་ཆེས་ཕ་རོལ་ན་དེད་དཔོན་སློང་ལྡན་ཞེས་བྱ་བ་ཕྱུག་ཅིང་</s>
    <s id="4094:2">ནོར་མང་ལ་ལོངས་སྤྱོད་ཆེ་བ། སྔོན་ནས་རབ་ཏུ་ཉོན་མོངས་པ་མེད་པ། </s>
    <s id="4094:3">དེད་དཔོན་གྱི་བུ་དེད་དཔོན་གྱི་བཟོའི་རིགས་ཁོང་དུ་ཆུད་པར་ལྡན་པ་ཞིག་བྱུང་ངོ་། །</s>
  </p>
  <p id="4095">
    <s id="4095:1">དེའི་ཕའི་བསམ་པ་བདག་ཇི་ལྟ་བུ་འདི་དང་མི་འབྲལ་བར་བྱ། </s>
  </p>
  <p id="4096">
    <s id="4096:1">དེ་ཅིའི་ཕྱིར་ཞེ་ན། </s>
    <s id="4096:2">བདག་ལ་བདུན་བརྒྱུད་ཚུན་ཆད་ཀྱི་ནོར་རྫས་མང་པོ་མ་ཉམས་པར་ཡོད་དེ། </s>
  </p>
  <p id="4097">
    <s id="4097:1">དེས་ན་གཞོན་ནུ་འདི་འཚོ་བ་བདེ་བར་འགྱུར་རོ་སྙམ་མོ། །</s>
  </p>
  <p id="4098">
    <s id="4098:1">དེ་སྐྱེས་མ་ཐག་ཏུ་ཚོང་པ་གང་དག་གི་ཁྱེའུ་ཤེད་མཉམ་དུ་སྐྱེས་པ་དེ་དག་ཕ་མས་དེའི་སྟེན་གྲོགས་སུ་བྱིན་ཏེ། </s>
  </p>
  <p id="4099">
    <s id="4099:1">བུ་སྟེན་གྲོགས་འདི་དག་དང་དེ་ལྟར་ལྷན་ཅིག་ཏུ་དགའ་བར་རྩེས་ཤིག །ཡོངས་སུ་སྤྱོད་ཅིག །</s>
  </p>
  <p id="4100">
    <s id="4100:1">དེ་ཁྱིམ་བདག་དེ་ཉིད་ཀྱི་ནང་ན་བཟོ་ཐམས་ཅད་སློབ་ཏུ་བཅུག་སྟེ། </s>
  </p>
  <p id="4101">
    <s id="4101:1">དེར་ཡི་གེ་དང་། དེར་བགྲང་བ་དང་། དེར་གྲངས་དང་། དེར་ཚོང་པའི་ཐ་སྙད་དང་། དེར་ཞིང་རྨེད་པའི་ཐ་སྙད་དང་། དེར་བཟོའི་ཐ་སྙད་དང་། དེར་བཟོ་ཐབས་ཐམས་ཅད་དང་། ཐ་ན་ལས་བྱེད་པའི་བཟོ་ཡང་སློབ་ཏུ་བཅུག་སྟེ</s>
  </p>
  <p id="4102">
    <s id="4102:1">དེ་བཟོ་ཐམས་ཅད་ལ་བསླབས་ཤིང་། </s>
    <s id="4102:2">སྒྱུ་རྩལ་གྱི་རྣམ་པ་ཐམས་ཅད་ཤེས་ཏེ། </s>
  </p>
  <p id="4103">
    <s id="4103:1">སྒྱུ་རྩལ་དྲུག་ཅུ་རྩ་བཞི་བསླབས་སོ། །</s>
  </p>
  <p id="4104">
    <s id="4104:1">སྟེན་གྲོགས་དེ་དག་དང་ལྷན་ཅིག་ཏུ་བཀུག་ཤུད་ཀྱིས་རྩེ་སྟེ། </s>
  </p>
  <p id="4105">
    <s id="4105:1">དེ་སྒྱུ་རྩལ་ཐམས་ཅད་ལ་བསླབས་པས། སྟེན་གྲོགས་དེ་དག་ལ་བསླབས་པ་ཐམས་ཅད་སྟོན་ཏོ། །</s>
  </p>
  <p id="4106">
    <s id="4106:1">དེ་ནས་སྟེན་གྲོགས་གཅིག་གིས་ཡང་དག་པའི་ཚིག་གིས་སྐུལ་བར་བྱེད་དེ། </s>
  </p>
  <p id="4107">
    <s id="4107:1">གཞོན་ནུ་ཁྱོད་གཞན་དུ་འགྲོ་བའི་སྐྱོན་མི་ཤེས་སམ། </s>
    <s id="4107:2">སྐྱེ་བོ་གཞན་གྱིས་ཕྱིར་རྒོལ་བར་མི་ཤེས་སམ། </s>
    <s id="4107:3">ཡུལ་གཞན་དུ་འགྲོ་བའི་གཉེན་མ་ཡིན་པའི་སྐྱོན་མི་ཤེས་སམ། </s>
    <s id="4107:4">འབྲོག་གི་སྐྱོན་མི་ཤེས་སམ། ཆུའི་དགོན་པའི་སྐྱོན་མི་ཤེས་སམ། བཟའ་བ་དཀོན་པ་དང་། བཏུང་བ་དཀོན་པ་དང་། </s>
    <s id="4107:5">སྐོམ་དཀོན་པའི་སྐྱོན་མི་ཤེས་སམ། མི་མཛའ་བའི་དགོན་པ་དང་། རྐུན་པོས་དཀྲུགས་པའི་སྐྱོན་མི་ཤེས་སམ། གཅན་གཟན་ཁྲོ་བས་དཀྲུགས་པའི་སྐྱོན་མི་ཤེས་སམ། ཆུས་དཀྲུགས་པ་དང་། རྒྱ་མཚོར་སོང་<ref folio="F.231.a"/>བའི་གྲུ་བོ་ཆེ་འཇིག་པའི་སྐྱོན་མི་ཤེས་སམ། སྲིན་མོས་འཇིགས་པ་དང་། </s>
    <s id="4107:6">གནོད་པ་ཐམས་ཅད་ལས་ཡོངས་སུ་གྲོལ་བ་མི་ཤེས་སམ། </s>
    <s id="4107:7">གཞོན་ནུ་ཁྱོད་གཞན་གྱི་རྫས་ཀྱིས་ཡོངས་སུ་སྤྱོད་དམ། </s>
    <s id="4107:8">བདག་གི་སྡུག་བསྔལ་གྱི་རྣམ་པ་དེ་ཉིད་མི་ཤེས་ཏེ</s>
  </p>
  <p id="4108">
    <s id="4108:1">ཆོས་མ་ཡིན་པས་བསླུས་སོ། །</s>
  </p>
  <p id="4109">
    <s id="4109:1">སྡུག་བསྔལ་གྱིས་བསྡུས་པའི་རྫས་ཡ་ང་བའི་རྫས་འདི་དག་མི་དགོངས་སམ་ཞེས་ཏེ། </s>
  </p>
  <p id="4110">
    <s id="4110:1">སྟེན་གྲོགས་དེས་ཡོངས་སུ་བསྐུལ་བར་གྱུར་ཏོ། །</s>
  </p>
  <p id="4111">
    <s id="4111:1">ཚིག་ཤིན་ཏུ་ཐོས་ནས། </s>
  </p>
  <p id="4112">
    <s id="4112:1">སེམས་པའི་རྗེས་སུ་ཞུགས་ཏེ་ཉེས་པ་དེ་དག་ཐམས་ཅད་སྙིང་ལ་བཞག་ནས་དེས་དེ་ལ་སྨྲས་པ། </s>
    <s id="4112:2">སྟེན་གྲོགས་བདག་ལ་བསྒོ་བ་ལེགས་སོ་ལེགས་སོ། །</s>
  </p>
  <p id="4113">
    <s id="4113:1">ད་ལྟར་གྱི་ནོར་བསགས་པ་ནི་སྡུག་བསྔལ་བ་ཡིན་ཏེ། </s>
  </p>
  <p id="4114">
    <s id="4114:1">སྟེན་གྲོགས་དེ་ལྟ་བས་ན་བདག་ཉིད་ཀྱི་ནོར་རྫས་ཡང་དག་པར་བསྡུ་བར་བྱའོ། །</s>
  </p>
  <p id="4115">
    <s id="4115:1">དེས་ཕ་མ་དག་ལ་སྨྲས་པ། </s>
    <s id="4115:2">ཡབ་ཡུམ་ཚོང་ལ་མཆི་ཞིང་དེད་དཔོན་གྱི་བཟོ་ནུས་པར་བགྱིའོ། །</s>
  </p>
  <p id="4116">
    <s id="4116:1">དེ་ནས་ཕ་མ་དག་གིས་སྨྲས་པ། གཞོན་ནུ་ཁྱོད་གཞན་དུ་འགྲོ་བར་མ་བྱེད་ཅིག །</s>
  </p>
  <p id="4117">
    <s id="4117:1">བུ་གཞན་དུ་འགྲོ་བ་ལ་སྐྱོན་དཔག་ཏུ་མེད་པ་ཡོད་དོ། །</s>
  </p>
  <p id="4118">
    <s id="4118:1">བདུན་བརྒྱུད་ཚུན་ཆད་ཀྱི་ཕུགས་ཀྱི་ནོར་རྫས་རབ་ཏུ་མང་པོ་དེ་དག་ཡོད་དེ། </s>
  </p>
  <p id="4119">
    <s id="4119:1">འཁྲུལ་པ་མེད་པར་འདུག་གི །གང་དེ་དག་ལ་ཡོངས་སུ་སྤྱོད་ལ། ཁྱོད་ཀྱིས་གང་གཞན་དུ་འགྲོ་བར་བྱས་པ་མེད་པར་གྱིས་ཤིག །</s>
    <s id="4119:2">བུ་གཞན་དུ་འགྲོ་བ་དང་། ནོར་རྫས་ཡང་དག་པར་བསྡུ་བ་དེ་ལ་ཡང་སྡུག་བསྔལ་མང་བ་སྟེ། </s>
  </p>
  <p id="4120">
    <s id="4120:1">གཞོན་ནུ་འདི་ནས་མ་འབྱུང་བར་ནོར་རྫས་ཀྱིས་ནོར་རྫས་ཀྱི་བྱ་བ་གྱིས་ཤིག །</s>
    <s id="4120:2">དེས་སྨྲས་པ། ཡབ་དེ་ལྟར་མ་ལགས་ཏེ། </s>
  </p>
  <p id="4121">
    <s id="4121:1">ཡང་དག་པར་མ་གསུངས་སོ། །</s>
  </p>
  <p id="4122">
    <s id="4122:1">དེ་ཅིའི་སླད་དུ་ཞེ་ན། </s>
    <s id="4122:2">གལ་ཏེ་བདག་གི་བདུན་བརྒྱུད་ཀྱི་ཟུང་གིས་ནོར་རྫས་བཙལ་བ་དེ་ཅི་བུས་ཡོངས་སུ་མ་སྤྱད་དམ། </s>
    <s id="4122:3">གང་དྲུག་པའི་ཟུང་གིས་བཙལ་བ་དེ་ཅི་བུས་ཡོངས་སུ་མ་སྤྱད་དམ། </s>
    <s id="4122:4">གང་ལྔ་པའི་ཟུང་གིས་བསྒྲུབས་པ་དེ་ཅི་བུས་ཡོངས་སུ་མ་སྤྱད་དམ། </s>
    <s id="4122:5">གང་མེས་ཀྱི་ཡབ་ཀྱི་བར་གྱིས་བསྒྲུབས་པ་དེ་ཅི་མེས་ཀྱིས་ཡོངས་སུ་མ་སྤྱད་དམ། </s>
    <s id="4122:6">གང་ཡབ་ཀྱི་ཡབ་ཀྱིས་བསྒྲུབས་པའི་ནོར་རྫས་དེ་ཅི་ཡབ་ཀྱིས་ཡོངས་སུ་མ་སྤྱད་དམ། </s>
    <s id="4122:7">དེ་བཞིན་དུ་བདག་ཀྱང་གཉེན་གྱིས་བསྒྲུབས་པའི་ནོར་རྫས་ཡོངས་སུ་སྤྱོད་པར་མི་སྤྲོའོ། །</s>
    <s id="4122:8">དེ་ཕ་མའི་འདོད་པ་དག་མེད་ནས</s>
  </p>
  <p id="4123">
    <s id="4123:1">གྲུ་བོ་ཆེའི་ཚོང་བ་དང་སོང་སྟེ། </s>
  </p>
  <p id="4124">
    <s id="4124:1">དེ་རྒྱ་<ref folio="F.231.b"/>མཚོ་ཆེན་པོར་ཞུགས་པ་དང་། རླུང་གིས་གྲུ་བོ་ཆེ་རིན་པོ་ཆེའི་གླིང་དུ་ཕུལ་ཏོ། །</s>
  </p>
  <p id="4125">
    <s id="4125:1">དེས་ནོར་བུ་རིན་པོ་ཆེ་རིན་ཐང་མེད་པ་སྣ་ཚོགས་དག་གིས་གྲུབ་བོ་ཆེ་བཀང་ངོ་། །</s>
  </p>
  <p id="4126">
    <s id="4126:1">དེ་འགྲོ་བ་ཤིན་ཏུ་གྲུབ་ནས་ཕྱིར་ལོག་སྟེ། </s>
  </p>
  <p id="4127">
    <s id="4127:1">རྒྱ་མཚོ་ལས་དེ་རྒལ་ནས་རྒྱ་མཚོ་ལ་ཉེ་རེག་བྱས་པ་དང་། ནོར་བུ་རིན་པོ་ཆེ་ལག་པ་ལ་བཏགས་པ་རྒྱ་མཚོ་ཆེན་པོར་ལྷུང་ངོ་། །</s>
  </p>
  <p id="4128">
    <s id="4128:1">དེས་ནོར་བུ་རིན་པོ་ཆེ་དེ་ལྷུང་བ་ཙམ་ཉིད་ཀྱིས་ཆུ་ཕྱགས་ཐོགས་ཏེ། </s>
  </p>
  <p id="4129">
    <s id="4129:1">ནོར་བུ་རིན་པོ་ཆེའི་ཕྱིར་དེ་རིང་རྒྱ་མཚོ་འདི་བསྐམ་པར་བྱའོ་སྙམ་ནས། </s>
  </p>
  <p id="4130">
    <s id="4130:1">དེས་ཆུ་ཕྱགས་ཐོགས་ཏེ་</s>
  </p>
  <p id="4131">
    <s id="4131:1">རྒྱ་མཚོ་ཆེན་པོ་བསྐམ་པར་བརྩམས་པ་དང་། </s>
    <s id="4131:2">དེས་ཆུ་ཕྱགས་བཟུང་མ་ཐག་ཏུ། ལྷ་བྱེ་བ་ཁྲག་ཁྲིག་སྟོང་ཕྲག་བརྒྱ་དག་གྲོགས་བྱེད་པར་གྲུབ་པར་གྱུར་ཏེ</s>
  </p>
  <p id="4132">
    <s id="4132:1">རླུང་ཡང་གྲོགས་བྱེད་པར་གྱུར། </s>
  </p>
  <p id="4133">
    <s id="4133:1">མེ་ཡང་གྲོགས་བྱེད་པར་གྱུར་ཏོ། །</s>
  </p>
  <p id="4134">
    <s id="4134:1">དེ་ནས་ཆུ་ཕྱགས་ཀྱིས་ཆུ་ཕྱགས་མ་ཐག་ཏུ། རླུང་གིས་ནི་སྐེམས། མེས་ནི་སྲེག་གོ། །</s>
  </p>
  <p id="4135">
    <s id="4135:1">དེ་ནས་རྒྱ་མཚོའི་ལྷ་དེ་དག་གིས་ཚིགས་སུ་བཅད་དེ་སྨྲས་པ། </s>
    <s id="4135:2">རྒྱ་མཚོ་འདི་ནི་མཐའ་ཡས་མི་ཟད་དེ། །</s>
  </p>
  <p id="4136">
    <s id="4136:1">ཆུང་ཟད་འགྱུར་གྱི་རྒྱ་མཚོ་དེ་ལྟ་མིན། །</s>
  </p>
  <p id="4137">
    <s id="4137:1">གྲོགས་པོ་མཁའ་ལ་ལམ་གྱི་ཚད་འདོད་ལྟར། །རྒྱ་མཚོ་བསྐམ་པ་དག་ཏུ་ཇི་ལྟར་ནུས། །</s>
  </p>
  <p id="4138">
    <s id="4138:1">དེས་ལྷ་དེ་དག་ལ་ཚིགས་སུ་བཅད་དེ་སླར་སྨྲས་པ། །</s>
    <s id="4138:2">ལྷ་དག་རྒྱ་མཚོ་མཐའ་ཡས་མ་ཡིན་ཏེ། །</s>
  </p>
  <p id="4139">
    <s id="4139:1">རྒྱ་མཚོ་དཔག་ཚད་མཐའ་ཡས་དཔག་ཏུ་རྙེད། །</s>
  </p>
  <p id="4140">
    <s id="4140:1">བདག་གིས་བརྩོན་འགྲུས་མཐའ་ཡས་དཔག་མེད་དེ། །</s>
  </p>
  <p id="4141">
    <s id="4141:1">རྒྱ་མཚོ་ཆེན་པོ་བདག་གིས་བསྐམ་པར་ནུས། །</s>
  </p>
  <p id="4142">
    <s id="4142:1">རྒྱ་མཚོའི་ལྷ་དག་བདག་གི་སྟོབས་ལ་ལྟོས། །</s>
  </p>
  <p id="4143">
    <s id="4143:1">མཁའ་ལ་ལྷ་ཡིས་རབ་ཏུ་གང་བ་ལྟོས། །</s>
  </p>
  <p id="4144">
    <s id="4144:1">དཔག་མེད་ལྷ་དག་བདག་གི་གྲོགས་ཡིན་ཏེ། །</s>
  </p>
  <p id="4145">
    <s id="4145:1">འབར་དང་སྲེག་དང་དེ་བཞིན་རླུང་དུ་བྱེད། །</s>
  </p>
  <p id="4146">
    <s id="4146:1">བདག་གིས་མཁའ་ལ་ཆུ་གཏོར་བ་དག་ལྟོས། །</s>
  </p>
  <p id="4147">
    <s id="4147:1">ནམ་མཁའ་དེར་ནི་འགྲོ་བ་མེད་པ་ལྟོས། །</s>
  </p>
  <p id="4148">
    <s id="4148:1">ལྷ་ཚོགས་དག་ནི་བདག་གི་གྲོགས་འགྱུར་ཏེ། །</s>
  </p>
  <p id="4149">
    <s id="4149:1">བར་སྣང་ཆུ་ནི་སྲེག་ཅིང་སྐེམས་པར་བྱེད། །</s>
  </p>
  <p id="4150">
    <s id="4150:1">བར་སྣང་རླུང་ནི་བདག་གི་གྲོགས་ཡིན་ཏེ། །</s>
  </p>
  <p id="4151">
    <s id="4151:1">རྒྱ་མཚོ་བསྐམ་པ་དག་ལ་ཞུམ་པ་མེད། །</s>
  </p>
  <p id="4152">
    <s id="4152:1">རྒྱ་མཚོས་བདག་གི་ནོར་བུ་མ་བཏང་ན། །</s>
  </p>
  <p id="4153">
    <s id="4153:1">བདག་ལ་ཡོན་གནས་སྟོབས་དང་ལྡན་པ་སྟེ། །</s>
  </p>
  <p id="4154">
    <s id="4154:1">བདག་གི་ཡོན་གནས་སངས་རྒྱས་དཀོན་མཆོག་དང་། །དེ་བཞིན་སྤྲོས་མེད་ངེས་པར་འབྱུང་བའི་ཆོས། །འདྲེན་པའི་སྲས་དེ་དགེ་འདུན་རིན་ཆེན་ཡོད། །</s>
  </p>
  <p id="4155">
    <s id="4155:1">དེ་དག་བདག་གིར་འགྱུར་ཏེ་མཚོ་ལྷའི་མིན། །</s>
  </p>
  <p id="4156">
    <s id="4156:1">སྐྱེས་བུ་ཁྱོད་ཀྱི་<ref folio="F.232.a"/>ཚིག་ནི་ངེས་པ་སྟེ། །</s>
  </p>
  <p id="4157">
    <s id="4157:1">དེ་བཞིན་བརྩོན་སྟོབས་ཁྱོད་དང་ལྡན་པ་ལེགས། །</s>
  </p>
  <p id="4158">
    <s id="4158:1">ནོར་བུ་དང་ནི་ལྡན་པར་འགྱུར་ཏེ་སྦྱིན། །</s>
  </p>
  <p id="4159">
    <s id="4159:1">དེ་རིང་དཀོན་མཆོག་གསུམ་ལ་འབུལ་བར་གྱིས། །</s>
    <s id="4159:2">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་དེད་དཔོན་སློང་ལྡན་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="4160">
    <s id="4160:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="4161">
    <s id="4161:1">དེ་ཅིའི་ཕྱིར་ཞེ་ན། </s>
    <s id="4161:2">ང་དེའི་ཚེ་དེའི་དུས་ན་དེད་དཔོན་གྱི་བུ་སློང་ལྡན་ཞེས་བྱ་བར་གྱུར་ཏོ། །</s>
  </p>
  <p id="4162">
    <s id="4162:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་བརྩོན་འགྲུས་བརྩམ་པར་བྱའོ། །</s>
  </p>
  <p id="4163">
    <s id="4163:1">མཽད་གལ་གྱི་བུ་ལེ་ལོ་མེད་ཅིང་བརྩོན་འགྲུས་བརྩམས་པའི་བྱང་ཆུབ་སེམས་དཔས་ནི་བདུད་ལྔ་ལས་རྒྱལ་བར་ནུས་སོ། །</s>
  </p>
  <p id="4164">
    <s id="4164:1">ལྔ་གང་ཞེ་ན་འདི་ལྟ་སྟེ། ཉོན་མོངས་པའི་བདུད་དང་། ཕུང་པོའི་བདུད་དང་། ལས་ཀྱི་བདུད་དང་། འཆི་བདག་གི་བདུད་དང་། ལྷའི་བུའི་བདུད་དོ། །</s>
  </p>
  <p id="4165">
    <s id="4165:1">མཽད་གལ་གྱི་བུ་ངས་བརྩོན་འགྲུས་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ། སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="4166">
    <s id="4166:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="4167">
    <s id="4167:1">དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་གྲགས་བཟང་ཞེས་བྱ་བ་ཆོས་ཀྱི་རྒྱལ་པོ་ཆོས་དང་ལྡན་པ་ཚེ་རིང་བ། རིང་དུ་འཚོ་བ་རིན་པོ་ཆེ་སྣ་བདུན་དང་ལྡན་པ། མིའི་འབྱོར་པ་བཞི་དང་ལྡན་པ། </s>
    <s id="4167:2">བུད་མེད་འབུམ་ཕྲག་དྲུག་གི་བདག་པོ། སྐྱེ་བོའི་བསམ་པ་ཐམས་ཅད་ལ་དབང་སྒྱུར་བ། </s>
    <s id="4167:3">དེ་བཞིན་གཤེགས་པ་དཔག་ཏུ་མེད་པ་དག་ལ་རིམ་གྲོ་བྱས་པ། དགེ་བའི་རྩ་བ་བསགས་པ་དཔག་ཏུ་མེད་པ་དང་ལྡན་པ། སངས་རྒྱས་ཁྲི་ཕྲག་དཔག་ཏུ་མེད་པ་དག་ལ་དགེ་བའི་རྩ་བ་བསྐྱེད་པ་དང་ལྡན་པ་ཞིག་བྱུང་ངོ་། །</s>
  </p>
  <p id="4168">
    <s id="4168:1">དེའི་ཚེ་དེ་བཞིན་གཤེགས་པ་འོད་ཟེར་མཐའ་ཡས་ཞེས་བྱ་བ་ནས། </s>
  </p>
  <p id="4169">
    <s id="4169:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="4170">
    <s id="4170:1">དེ་བཞིན་གཤེགས་པ་འོད་ཟེར་མཐའ་ཡས་དེའི་འཁོར་ཉན་ཐོས་དགྲ་བཅོམ་པ་ཟག་པ་ཟད་པ། ཉོན་མོངས་པ་མེད་པ། དབང་དང་ལྡན་པར་གྱུར་པ་ནས་དེ་བཞིན་དུ་སྦྱར་ཏེ། </s>
  </p>
  <p id="4171">
    <s id="4171:1">ཡང་དག་པའི་ཤེས་པས་རྣམ་པར་གྲོལ་བར་བྱེད་པ་བྱེ་བ་ཁྲག་ཁྲིག་ཕྲག་སྟོང་བརྒྱད་ཅུ་བྱུང་ངོ་། །</s>
  </p>
  <p id="4172">
    <s id="4172:1">དེ་བཞིན་གཤེགས་<ref folio="F.232.b"/>པ་འོད་ཟེར་མཐའ་ཡས་དེའི་སྐུ་ཚེའི་ཚད་དཔག་ཏུ་མེད་པར་གྱུར་ཏོ། །</s>
  </p>
  <p id="4173">
    <s id="4173:1">དེའི་ཚེ་རྒྱལ་པོ་གྲགས་བཟང་དེ</s>
  </p>
  <p id="4174">
    <s id="4174:1">འི་ཡུལ་རྣམ་པར་རྒྱལ་བྱེད་དེ་ནས་སེམས་ཅན་བྱེ་བ་ཁྲག་ཁྲིག་ཕྲག་དགུ་བཅུ་རྩ་དགུ་དག་དེ་བཞིན་གཤེགས་པ་དེའི་དྲུང་དུ་སྐྲ་དང་ཁ་སྤུ་བྲེགས་ནས</s>
  </p>
  <p id="4175">
    <s id="4175:1">གོས་ངུར་སྨྲིག་བགོས་ཏེ། </s>
  </p>
  <p id="4176">
    <s id="4176:1">ཁྱིམ་ནས་ཁྱིམ་མེད་པར་རབ་ཏུ་བྱུང་ངོ་། །</s>
  </p>
  <p id="4177">
    <s id="4177:1" flag="alternateSource">དེ་དག་ཐམས་ཅད་བདེ་བ་སྐྱེས་པར་ནི་གྱུར་ན། </s>
  </p>
  <p id="4178">
    <s id="4178:1">དེ་དག་ལེ་ལོ་མེད་པ་ཡང་རྙིད་པར་གྱུར་ཏོ། །</s>
  </p>
  <p id="4179">
    <s id="4179:1">དེ་ནས་དེ་བཞིན་གཤེགས་པ་འོད་ཟེར་མཐའ་ཡས་ཏེ་སྔོན་གྱི་དགེ་སློང་གི་དགེ་འདུན་དེ་དག་དང་ཐབས་ཅིག་ཏུ་དགེ་སློང་དེ་དག་ག་ལ་བ་དེར་གཤེགས་ཏེ་ཕྱིན་ནས། </s>
  </p>
  <p id="4180">
    <s id="4180:1">དགེ་སློང་གི་དགེ་འདུན་དེ་དག་གི་དབུས་སུ་བཞུགས་ཏེ། </s>
  </p>
  <p id="4181">
    <s id="4181:1">དེའི་ཚེ་བརྩོན་འགྲུས་ཤེས་པ་ཀུན་འབྱུང་བ་ཤེས་པ་དང་ཡང་དག་པར་རབ་ཏུ་ལྡན་པའི་གཏམ་འདི་ལྟ་བུ་འདི་དག་མཛད་དོ། །</s>
  </p>
  <p id="4182">
    <s id="4182:1">གང་ཟག་ཐེག་པ་བདེ་བས་བརྩོན་འགྲུས་ཤེས་པ་ཀུན་འབྱུང་བ་ཤེས་པ་སྒྲུབ་པར་འདོད་པས་ལམ་བར་མས་རྟོགས་པར་བྱ་སྟེ། </s>
  </p>
  <p id="4183">
    <s id="4183:1">འདི་ལྟ་སྟེ། བྱང་ཆུབ་ཀྱི་ཡན་ལག་དུས་དང་དུས་མ་ཡིན་པར་བསྒོམ་པ་ལ་ཞུམ་པ་མེད་པའི་བརྩོན་འགྲུས་ཀྱིས་བརྩོན་འགྲུས་ཡང་དག་བྱང་ཆུབ་ཀྱི་ཡན་ལག་བསྒོམ་པར་བྱའོ། །</s>
  </p>
  <p id="4184">
    <s id="4184:1">ཆོས་རྣམ་པར་འབྱེད་པ་ཡང་དག་བྱང་ཆུབ་ཀྱི་ཡན་ལག་བསྒོམ་པར་བྱ། </s>
  </p>
  <p id="4185">
    <s id="4185:1">ཆོས་རྣམ་པར་འབྱེད་པ་ཡང་དག་བྱང་ཆུབ་ཀྱི་ཡན་ལག་བཏང་སྙོམས་སུ་བྱ། </s>
  </p>
  <p id="4186">
    <s id="4186:1">དགའ་བ་ཡང་དག་བྱང་ཆུབ་ཀྱི་ཡན་ལག་བསྒོམ་པར་བྱ། </s>
  </p>
  <p id="4187">
    <s id="4187:1">ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག་ལ་བཏང་སྙོམས་སུ་བྱ་སྟེ། </s>
  </p>
  <p id="4188">
    <s id="4188:1">དེ་ཡང་དྲན་པས་བརྟག་པར་བྱའོ། །</s>
  </p>
  <p id="4189">
    <s id="4189:1">སེམས་ཅན་རྣམས་ལ་བདེ་བར་སེམས་པ་དེ་ཡང་ཟས་ཞིམ་པོ་བཟའ་བ་དང་ལྡན་པ་དང་། གནས་མལ་བདེ་བར་འདུག་པ་དང་། ལུས་གྱ་ནོམ་པ་སླ་བར་འགྱུར་རོ། །</s>
  </p>
  <p id="4190">
    <s id="4190:1">བརྩོན་འགྲུས་ཀྱི་སྤྱད་པ་རྩོམ་པས་སྡུག་བསྔལ་དང་བྲལ་ཞིང་། </s>
    <s id="4190:2">ཤེས་པ་བར་མ་དེས་བདེ་བར་ངེས་པར་འབྱུང་ངོ་། །</s>
  </p>
  <p id="4191">
    <s id="4191:1">དེའི་ཚེ་རྒྱལ་པོ་གྲགས་བཟང་དེ་</s>
  </p>
  <p id="4192">
    <s id="4192:1">ཆོས་བཤད་པ་དེ་དག་ལ་གུས་པར་བྱས་ཤིང་ཐོས་ལ་བརྩོན་འགྲུས་ཤེས་པ་ཀུན་འབྱུང་བ་ཤེས་པ་རྟོགས་པས་མི་སྐྱེ་བའི་ཆོས་ལ་བཟོད་པ་ཐོབ་བོ། །</s>
    <s id="4192:2">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་རྒྱལ་པོ་གྲགས་བཟང་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="4193">
    <s id="4193:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="4194">
    <s id="4194:1">དེ་ཅིའི་ཕྱིར་ཞེ་ན། </s>
    <s id="4194:2">ང་དེའི་ཚེ་དེའི་དུས་ན་<ref folio="F.233.a"/>རྒྱལ་པོ་གྲགས་བཟང་ཞེས་བྱ་བར་གྱུར་ཏོ། །</s>
  </p>
  <p id="4195">
    <s id="4195:1">དེ་སྐད་ཅེས་བཀའ་སྩལ་པ་དང་། </s>
    <s id="4195:2">ཚེ་དང་ལྡན་པ་མཽད་གལ་གྱི་བུ་ཆེན་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="4196">
    <s id="4196:1">བཅོམ་ལྡན་འདས་བདག་ཅག་གིས་འདི་ལྟར་འཚལ་ཏེ། </s>
  </p>
  <p id="4197">
    <s id="4197:1">གང་གི་ཚེ་དེ་བཞིན་གཤེགས་པ་མར་མེ་མཛད་ཀྱིས་མི་སྐྱེ་བའི་ཆོས་ལ་བཟོད་པ་ཐོབ་བོ། །</s>
    <s id="4197:2">ཞེས་བཤད་པ་འདིའི་དོན་ཇི་ལྟར་བལྟ་བར་བགྱི། </s>
  </p>
  <p id="4198">
    <s id="4198:1">བཅོམ་ལྡན་འདས་ཀྱིས་བཀའ་སྩལ་པ། མཽད་གལ་གྱི་བུ་གང་ཟག་གི་དབང་གིས་སངས་རྒྱས་བཅོམ་ལྡན་འདས་དག་ཆོས་སྟོན་པ་གོ་བར་མཛད་དོ། །</s>
  </p>
  <p id="4199">
    <s id="4199:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་བརྩོན་འགྲུས་ཤེས་པ་ཀུན་འབྱུང་བ་ཤེས་པ་བསྒྲུབ་པར་འདོད་པས་བརྩོན་འགྲུས་མཉམ་པ་ཉིད་ལ་མངོན་པར་བརྩོན་པར་བྱ་ཞིང་རྟོགས་པར་བྱ། </s>
  </p>
  <p id="4200">
    <s id="4200:1" flag="alternateSource">བརྩོན་འགྲུས་ཤེས་པ་ཀུན་འབྱུང་བ་ཤེས་པ་ལ་ཆོས་སོ་སོར་བགེད་པ་དང་། ཟང་ཟིང་སོ་སོར་བགེད་པར་ཡང་བྱའོ། །</s>
  </p>
  <p id="4201">
    <s id="4201:1">མཽད་གལ་གྱི་བུ་ངས་བརྩོན་འགྲུས་ཤེས་པ་འགོག་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་སེམས་ཅན་རྣམས་ལ་ཕན་པར་བྱ་བའི་ཕྱིར་བརྩོན་འགྲུས་ཤེས་པ་འགོག་པ་ཤེས་པ་ཇི་ལྟར་ཐོབ་པར་བྱ་སྙམ་ནས་</s>
  </p>
  <p id="4202">
    <s id="4202:1">དགེ་བའི་རྩ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="4203">
    <s id="4203:1">མཽད་གལ་གྱི་བུ་སྔོན་བྱུང་བ་འདས་པའི་དུས་ནས། </s>
  </p>
  <p id="4204">
    <s id="4204:1">དེ་བཞིན་དུ་སྦྱར་ཏེ། </s>
  </p>
  <p id="4205">
    <s id="4205:1">དེའི་ཕ་རོལ་གྱི་ཡང་ཆེས་ཕ་རོལ་ན་དེ་བཞིན་གཤེགས་པ་བདུད་དད་པ་ཞེས་བྱ་བ་ནས། </s>
  </p>
  <p id="4206">
    <s id="4206:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་དུ་བྱུང་ངོ་། །</s>
  </p>
  <p id="4207">
    <s id="4207:1">དེ་བཞིན་གཤེགས་པ་བདུད་དད་པ་དེའི་སངས་རྒྱས་ཀྱི་ཞིང་དུ་བདུད་ཤུགས་འཆང་ཞེས་བྱ་བ་བྱུང་སྟེ། </s>
  </p>
  <p id="4208">
    <s id="4208:1">དེས་སངས་རྒྱས་ལྔ་བརྒྱ་དག་གི་གསུང་རབ་ལ་བདུད་ཀྱི་ལས་བྱས་སོ། །</s>
  </p>
  <p id="4209">
    <s id="4209:1">དེ་བཞིན་གཤེགས་པ་དེ་དག་ལ་སྲིད་པའི་འགྲོ་བར་འཆི་བ་དང་། སྐྱེ་བ་དེ་དང་དེ་དག་ཏུ་མདུད་པར་འཛིན་པ་རྗེས་སུ་དྲན་ཏེ། </s>
  </p>
  <p id="4210">
    <s id="4210:1">དེ་བཞིན་གཤེགས་པ་དེ་དག་བཞུགས་པ་དང་། ཡོངས་སུ་མྱ་ངན་ལས་འདས་པ་དེ་དག་ལ་བདུད་ཀྱི་ལས་རྣམས་བྱས་སོ། །</s>
  </p>
  <p id="4211">
    <s id="4211:1">དེ་བཞིན་གཤེགས་པ་དེ་དག་དང་། དེ་བཞིན་གཤེགས་པའི་ཉན་ཐོས་དེ་དག་དང་། དེ་བཞིན་གཤེགས་པ་སོ་སོའི་གསུང་རབ་ལ་བར་ཆད་བྱས་པས་བསྐལ་པ་གྲངས་མེད་པར་ལོག་པར་ལྟུང་ངོ་། །</s>
  </p>
  <p id="4212">
    <s id="4212:1">དེ་དེ་བཞིན་གཤེགས་པ་བདུད་དད་པ་དེ་བྱང་ཆུབ་མངོན་པར་འཚང་རྒྱ་བར་<ref folio="F.233.b"/>བཞེད་པའི་དེ་བཞིན་གཤེགས་པ་དེའི་གསུང་རབ་ལ་ཡང་བར་ཆད་བྱ་བར་འདོད་དོ། །</s>
  </p>
  <p id="4213">
    <s id="4213:1">དེ་ནས་བྱང་ཆུབ་སེམས་དཔའ་བདུད་དད་པ་དེ་བྱང་ཆུབ་ཀྱི་སྙིང་པོ་ལ་བཞུགས་པ་དང་། བདུད་ཤུགས་འཆང་དེ་སྔོན་གྱི་གནས་རྗེས་སུ་དྲན་ནོ། །</s>
  </p>
  <p id="4214">
    <s id="4214:1">དེ་བདུད་ཤུགས་འཆང་དེའི་དགེ་བའི་རྩ་བ་དེ་དག་གཟིགས་ནས་ཇི་ལྟ་བུའི་རྫུ་འཕྲུལ་མངོན་པར་འདུ་མཛད་པ་མངོན་པར་འདུ་མཛད་དེ། </s>
  </p>
  <p id="4215">
    <s id="4215:1">དེ་ལྟ་བུའི་རྫུ་འཕྲུལ་མངོན་པར་འདུ་མཛད་པ་མངོན་པར་འདུ་མཛད་པས་བདུད་ཤུགས་འཆང་སྔོན་གྱི་དེ་བཞིན་གཤེགས་པ་དེ་དག་ལ་མདུད་པར་བཟུང་བ་རྗེས་སུ་དྲན་ཏེ། </s>
  </p>
  <p id="4216">
    <s id="4216:1">གང་སེམས་ཅན་དམྱལ་བ་ཆེན་པོར་སྐྱེས་པ་དེ་དག་རྗེས་སུ་དྲན། </s>
  </p>
  <p id="4217">
    <s id="4217:1">གང་སེམས་ཅན་དམྱལ་བ་ཆེན་པོའི་རྒྱུར་གྱུར་པ་དེ་དག་རྗེས་སུ་དྲན་ནས། </s>
  </p>
  <p id="4218">
    <s id="4218:1">དེ་འཇིགས་སྐྲག་སྟེ། སྤུ་ཟིང་ཞེས་བྱེད་ནས། </s>
  </p>
  <p id="4219">
    <s id="4219:1">སྐྱོ་བ་ཐོབ་བོ། །སྐྱོ་བ་ཐོབ་པས་བྱང་ཆུབ་སེམས་དཔའ་དེ་ལ་སེམས་རབ་ཏུ་དང་བའི་དད་པ་ཐོབ་ནས། </s>
  </p>
  <p id="4220">
    <s id="4220:1">བྱང་ཆུབ་སེམས་དཔའ་བདུད་དད་པ་དེ་ལ་ཚིགས་སུ་བཅད་དེ་</s>
  </p>
  <p id="4221">
    <s id="4221:1">སྨྲས་པ། </s>
    <s id="4221:2">ཤེས་རབ་ཆེན་པོ་ཡེ་ཤེས་དཔག་མེད་མངའ་བ་ཕན་མཛད་ཐུགས་རྗེ་ཅན། །འཇིག་རྟེན་ཀུན་ལ་ཕན་པ་མཛད་པ་བདེ་གཤེགས་ཁྱོད་ལ་སྐྱབས་སུ་མཆི། །</s>
    <s id="4221:3">ཇི་ལྟར་རལ་གྲི་གཟེབ་ལ་མི་མཆིས་སྐད་ཅིག་གྱེན་དུ་འཕར་ལྟར་བདག །</s>
    <s id="4221:4">དེ་ལྟར་རྒྱལ་པོ་ཁྱོད་ལ་དད་མ་བགྱིས་པས་སེམས་ཅན་སྡུག་བསྔལ་མྱོང་། །</s>
  </p>
  <p id="4222">
    <s id="4222:1">ཇི་ལྟར་མི་དག་མདའ་མདུང་མདའ་བོ་ཆེས་བརྒྱ་བ་སྡུག་བསྔལ་ཚོར་འགྱུར་ལྟར། །ཁྱོད་ལྟ་ཡིད་ཀྱིས་སྡང་བ་སེམས་ཅན་དམྱལ་བར་མཆི་ཞིང་སྡུག་བསྔལ་མྱོང་། །</s>
  </p>
  <p id="4223">
    <s id="4223:1">ཇི་ལྟར་མི་དག་ཆས་ནས་རི་བོའི་རྩེར་སོང་ལྷུང་བ་ལུས་སྡུག་བསྔལ། །ལྷུང་བས་བརྒྱབ་ཅིང་ཕྱེར་བླགས་ལུས་ནི་སྐད་ཅིག་ཙམ་ཡང་བདེ་མི་འཐོབ། །</s>
  </p>
  <p id="4224">
    <s id="4224:1" flag="alternateSource">དེ་བཞིན་སྟོབས་བཅུ་ཁྱོད་ལ་ཡིད་ཀྱིས་སྣང་བའི་ལུས་ཀྱང་ཕྱེ་མར་འགྱུར། །</s>
  </p>
  <p id="4225">
    <s id="4225:1">ཇི་ལྟར་མི་དག་རལ་གྲི་དགྲ་སྟས་བརྒྱབ་ལྟར་སྲིད་འགྲོར་བདེ་མི་འཐོབ། །</s>
  </p>
  <p id="4226">
    <s id="4226:1">རྒྱལ་ལ་ཡིད་སྡང་སྲིད་འགྲོར་བདེ་བ་ཅུང་ཟད་ཙམ་ཡང་ཐོབ་པ་མེད། །</s>
  </p>
  <p id="4227">
    <s id="4227:1">དེ་ལྟ་བས་ན་བདེ་གཤེགས་ཁྱོད་ལ་ཡིད་ནི་ཤིན་ཏུ་མངོན་དད་བགྱི། །</s>
  </p>
  <p id="4228">
    <s id="4228:1">མཆོག་སྦྱིན་ཁྱོད་ལ་སྐྱབས་སུ་མཆི་ཞིང་བདག་ནི་མི་དགེའི་ལས་མཐོལ་ལོ། །</s>
  </p>
  <p id="4229">
    <s id="4229:1">རྒྱལ་བ་སྟོབས་བཅུ་མངའ་བར་བདག་འགྱུར་དེ་རིང་སྨོན་ལམ་བརྟན་པར་འདེབས། །</s>
  </p>
  <p id="4230">
    <s id="4230:1">འགྲོ་བ་དཔག་མེད་སྲིད་པའི་འགྲོ་བར་མི་བདེ་སྡུག་བསྔལ་མང་པོ་མྱོང་། །</s>
  </p>
  <p id="4231">
    <s id="4231:1">སྟོབས་བཅུའི་སྟོབས་<ref folio="F.234.a"/>དག་རབ་ཏུ་ཐོབ་ནས་བདུད་ཀྱི་སྟོབས་ནི་སྟོབས་མེད་བགྱི། །</s>
  </p>
  <p id="4232">
    <s id="4232:1">རྒྱལ་ལ་བདག་ནི་ཡིད་གཉིས་རྡུལ་ཙམ་མ་མཆིས་བདེ་བར་གཤེགས་པའི་བློ་ལ་འཇུག །</s>
  </p>
  <p id="4233">
    <s id="4233:1">རྒྱལ་བ་འགྲོ་གཙོ་སྟོབས་མཆོག་སྟོབས་མངའ་དཔག་ཏུ་མེད་པར་བདག་འགྱུར་བགྱི། །</s>
  </p>
  <p id="4234">
    <s id="4234:1">བདེ་གཤེགས་སྟོབས་བཅུ་སྟོབས་མཆོག་ཁྱོད་ལ་མི་ཡི་ཚོགས་དག་སྐྱབས་སུ་མཆི། །</s>
    <s id="4234:2">སྲིད་པ་སྤངས་ཤིང་རྣམ་སྲིད་ཟད་ནས་བདག་ཀྱང་འགྲོ་བའི་རྒྱལ་བར་བགྱི། །</s>
  </p>
  <p id="4235">
    <s id="4235:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་བདུད་ཤུགས་འཆང་ཞེས་བྱ་བར་གྱུར་བ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="4236">
    <s id="4236:1">ང་དེར་གྱུར་ཏོ། །</s>
  </p>
  <p id="4237">
    <s id="4237:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་ངན་སོང་སྤོང་བར་འདོད་ཅིང་། སེམས་ཅན་གྱི་དོན་བྱ་བར་འདོད་པས་མདུད་པར་གཟུང་བར་མི་བྱའོ། །</s>
  </p>
  <p id="4238">
    <s id="4238:1">མཽད་གལ་གྱི་བུ་ངས་བརྩོན་འགྲུས་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་ནས་དེ་བཞིན་དུ་སྦྱར་ཏེ། </s>
  </p>
  <p id="4239">
    <s id="4239:1">མངོན་པར་འདུས་བྱས་པའི་བར་དུའོ། །</s>
    <s id="4239:2">མཽད་གལ་གྱི་བུ་སྔོན་བྱུང་བ་འདས་པའི་དུས་ནས། </s>
  </p>
  <p id="4240">
    <s id="4240:1">འཁོར་བ་བརྗོད་དུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་དངོས་པོར་ངེས་པར་འཛིན་པ་ཞེས་བྱ་བ་ཆོས་ཀྱི་རྒྱལ་པོ་ཆོས་དང་ལྡན་པ་ཞིག་བྱུང་ངོ་། །</s>
  </p>
  <p id="4241">
    <s id="4241:1">དངོས་པོ་ཐམས་ཅད་ལ་ངེས་པ་འདི་སྐད་སྨྲ། </s>
  </p>
  <p id="4242">
    <s id="4242:1">འདི་ལྟར་བལྟ་སྟེ། </s>
  </p>
  <p id="4243">
    <s id="4243:1">ཇི་ལྟར་དངོས་པོ་གང་གིས་བྱ་བ་དེ་དེ་ལྟར་གྱུར་ཏེ། </s>
  </p>
  <p id="4244">
    <s id="4244:1">གཞན་དུ་མ་ཡིན་ནོ། །</s>
  </p>
  <p id="4245">
    <s id="4245:1">དེའི་བློན་པོ་ཆོས་ལ་སྤྱོད་པ་ཞེས་བྱ་བ། མཛངས་ཤིང་དཔྱོད་པ་བྱ་བ་དང་། བྱ་བ་མ་ཡིན་པ་ལ་མཁས་པ། རྒྱལ་སྲིད་ཡོངས་སུ་སྐྱོང་བ། </s>
    <s id="4245:2">དེ་བཞིན་གཤེགས་པ་དཔག་ཏུ་མེད་པ་ལ་བསྙེན་བཀུར་བྱས་པ། དགེ་བའི་རྩ་བ་དཔག་ཏུ་མེད་པ་བྱས་པ། ཐེག་པ་ཆེན་པོ་ལ་ཡང་དག་པར་རབ་ཏུ་གནས་པ་ཞིག་བྱུང་ངོ་། །</s>
  </p>
  <p id="4246">
    <s id="4246:1">དེ་རྒྱལ་པོ་དངོས་པོར་ངེས་པར་འཛིན་པ་དེ་ལྟ་བར་གྱུར་པ་དེ་ལས་འབྲལ་བར་འདོད་ནས་དེས་གསེར་གྱི་སྣོད་དག་བྱེད་དུ་བཅུག་སྟེ། </s>
  </p>
  <p id="4247">
    <s id="4247:1">ཏིལ་མར་གྱི་སྣོད་དང་། མར་གྱི་སྣོད་དང་། ཁ་རའི་སྣོད་དང་། བཏུང་བའི་སྣོད་དང་། བཟའ་བའི་སྣོད་དེ་རིན་པོ་ཆེའི་སྣོད་ཀྱི་རྣམ་པ་དེ་དང་དེ་དག་བྱེད་དུ་བཅུག་སྟེ</s>
  </p>
  <p id="4248">
    <s id="4248:1">དེ་སྣོད་དེ་དག་བྱས་ནས་རྒྱལ་པོ་དངོས་པོར་ངེས་པར་འཛིན་པ་དེ་ལ་འདི་སྐད་ཅེས་སྨྲས་སོ། །</s>
  </p>
  <p id="4249">
    <s id="4249:1">རྒྱལ་པོ་ཆེན་པོ་སྣོད་འདི་དག་གང་གི་སྣོད་དུ་ངེས་ལགས། </s>
    <s id="4249:2">དེས་སྨྲས་<ref folio="F.234.b"/>པ་གྲོང་གི་གཙོ་བོ་སྣོད་འདི་དག་གང་གིར་རུང་བ་ཁྱོད་བདག་ཉིད་ཀྱིས་ཤེས་པར་གྱིས་ཤིག །</s>
    <s id="4249:3">འདི་ནི་རེ་ཤིག་ཆུའི་སྣོད་དུ་ངེས་སོ། །</s>
  </p>
  <p id="4250">
    <s id="4250:1">འདི་ནི་ཏིལ་མར་གྱི་སྣོད་དུ་ངེས་སོ། །</s>
  </p>
  <p id="4251">
    <s id="4251:1">འདི་ནི་མར་སར་གྱི་སྣོད་དུ་ངེས་སོ། །</s>
  </p>
  <p id="4252">
    <s id="4252:1">འདི་ནི་སྦྲང་རྩིའི་སྣོད་དོ། །</s>
  </p>
  <p id="4253">
    <s id="4253:1">འདི་ནི་བཏུང་བའི་སྣོད་དོ། །</s>
  </p>
  <p id="4254">
    <s id="4254:1">འདི་ནི་བཟའ་བའི་སྣོད་དོ། །</s>
  </p>
  <p id="4255">
    <s id="4255:1">འདི་ནི་གསེར་གྱི་སྣོད་དོ། །</s>
  </p>
  <p id="4256">
    <s id="4256:1">འདི་ནི་དངུལ་གྱི་སྣོད་དེ། </s>
  </p>
  <p id="4257">
    <s id="4257:1">སྣོད་དེ་དག་ཐམས་ཅད་ནི་ངེས་པར་བསྟན་པ་ཡིན་ནོ། །</s>
  </p>
  <p id="4258">
    <s id="4258:1">དེ་ནས་བློན་པོ་དེས་སྣོད་དེ་དག་ཐམས་ཅད་བརྗེས་ཏེ། </s>
  </p>
  <p id="4259">
    <s id="4259:1">ཏིལ་མར་གྱི་སྣོད་དུ་མར་བླུགས། </s>
  </p>
  <p id="4260">
    <s id="4260:1">མར་གྱི་སྣོད་དུ་ཏིལ་མར་བླུགས། </s>
  </p>
  <p id="4261">
    <s id="4261:1">སྦྲང་རྩིའི་སྣོད་དུ་བཏུང་བ་བླུགས། </s>
  </p>
  <p id="4262">
    <s id="4262:1">བཏུང་བའི་སྣོད་དུ་སྦྲང་རྩི་བླུགས་ཏེ། </s>
  </p>
  <p id="4263">
    <s id="4263:1">ཐབས་དེས་སྣོད་དེ་དག་ཐམས་ཅད་བརྗེས་སོ། །</s>
  </p>
  <p id="4264">
    <s id="4264:1">དེ་ནས་བློན་པོ་དེས་སྣོད་དེ་དག་ཐམས་ཅད་བརྗེས་ནས་རྒྱལ་པོ་དེ་གདུགས་ཚོད་ལ་སྤྱན་དྲངས་ཏེ་བཞུགས་ནས་རིམ་གྲོ་པ་ལ་སྨྲས་པ། </s>
    <s id="4264:2">གྲོགས་པོ་བཀྲུ་བཤལ་གྱི་ཆུ་སྣོད་ནས་ཆུ་ཁྱེར་ཏེ་ཤོག །</s>
  </p>
  <p id="4265">
    <s id="4265:1">བཀྲུ་བཤལ་བྱ་ཡིས་ཆུ་ཉུང་ངུ་ཞིག་ཁྱེར་ཏེ་ཤོག །</s>
  </p>
  <p id="4266">
    <s id="4266:1">ཅེས་ཇི་སྐད་བསྒོ་བ་བཞིན་སྣོད་བཀང་སྟེ་ཕུལ་ལོ། །</s>
  </p>
  <p id="4267">
    <s id="4267:1">དེ་ནས་རྒྱལ་པོ་དངོས་པོར་ངེས་པར་འཛིན་པ་དེ་སྣོད་དེ་དག་བཀང་བ་མཐོང་ནས། </s>
  </p>
  <p id="4268">
    <s id="4268:1">བློན་པོ་དེ་ལ་འདི་སྐད་ཅེས་སྨྲས་སོ། །</s>
  </p>
  <p id="4269">
    <s id="4269:1">གྲོང་གི་གཙོ་བོ་སྣོད་བྱས་པ་འདི་དག་ཆུད་མ་ཟོས་སམ། </s>
    <s id="4269:2">གང་ཆུ་སྣོད་དུ་མར་བླུགས། </s>
  </p>
  <p id="4270">
    <s id="4270:1">དེ་བཞིན་དུ་སྒྱུ་མར་བྱས་པའི་ཆོས་ཐམས་ཅད་ཆུད་མ་ཟོས་སམ། </s>
    <s id="4270:2">དེས་སྨྲས་པ། ཇི་ལྟར་སྣོད་ཀྱི་རྣམ་པ་འདི་དག་ཆབ་འཚལ་བ་དེ་བཞིན་དུ་དངོས་པོ་ཐམས་ཅད་རྣམ་པར་འཇིག་པའི་མཐའ་ལགས་ཏེ། </s>
  </p>
  <p id="4271">
    <s id="4271:1">དངོས་པོ་གང་ཡང་ངེས་པ་མ་མཆིས་སོ། །</s>
  </p>
  <p id="4272">
    <s id="4272:1">དངོས་པོ་ཐམས་ཅད་ནི་རྣམ་པར་འཇིག་པའི་མཐའ་ལགས་ཤིང་། </s>
    <s id="4272:2">ཡོངས་སུ་འགྱུར་བའི་མཐའ་ལགས་སོ། །</s>
    <s id="4272:3">དངོས་པོ་ཐམས་ཅད་ནི་མི་རྟག་པ་ཉིད་ཀྱི་མཚན་ཉིད་ཀྱིས་རྣམ་པར་འཇིག་པའི་ཆོས་ཅན་ལགས་སོ། །</s>
    <s id="4272:4">དངོས་པོ་ཐམས་ཅད་ནི་ཡོངས་སུ་འགྱུར་བའི་མཚན་ཉིད་ཀྱིས་གཞན་དུ་གྱུར་ཏེ</s>
  </p>
  <p id="4273">
    <s id="4273:1">དངོས་པོ་གང་ཡང་རྟག་པ་མ་ལགས། དངོས་པོ་གང་ཡང་ངེས་པ་མ་ལགས་ལ། </s>
    <s id="4273:2">གཞན་དུ་མཐོང་ཞིང་གཞན་དུ་འགྱུར་ལགས་སོ། །</s>
    <s id="4273:3">རྒྱལ་པོ་ཆེན་པོ་དེ་ལྟ་ལགས་པས་མི་རྟག་པའི་དངོས་པོ་ལ་མི་རྟག་པའི་འདུ་ཤེས་བསྒོམ་པར་བགྱི། </s>
  </p>
  <p id="4274">
    <s id="4274:1">ངེས་པ་མ་མཆིས་པའི་དངོས་པོ་ལ་གཡོ་བའི་འདུ་ཤེས་བསྒོམ་པར་བགྱིའོ། །</s>
  </p>
  <p id="4275">
    <s id="4275:1">རྒྱལ་པོ་ཆེན་པོ་གཞན་ཡང་<ref folio="F.235.a"/>དར་ལ་བབ་པ་ནི་རྒས་པར་འགྱུར། </s>
  </p>
  <p id="4276">
    <s id="4276:1">གཞོན་ནུ་ནི་བར་མར་འགྱུར། </s>
  </p>
  <p id="4277">
    <s id="4277:1">བར་མ་ནི་རྒས་པར་འགྱུར། </s>
  </p>
  <p id="4278">
    <s id="4278:1">རྒས་པ་ཡང་འགུམ་པར་གདའ་ལགས་ཏེ། </s>
  </p>
  <p id="4279">
    <s id="4279:1">དེ་ལྟ་ལགས་པས་དངོས་པོ་ཐམས་ཅད་ལ་ངེས་པར་མ་མཆིས་ལགས་སོ། །</s>
    <s id="4279:2">དེ་ནས་རྒྱལ་པོ་དངོས་པོར་འཛིན་པ་དེ། </s>
  </p>
  <p id="4280">
    <s id="4280:1">བློན་པོ་དེས་གཞི་དེ་འདོར་དུ་བཅུག་གོ། །</s>
  </p>
  <p id="4281">
    <s id="4281:1">དེས་བློན་པོ་དེ་ལ་སྨྲས་པ། གྲོང་གི་གཙོ་བོ་ལེགས་སོ་ལེགས་སོ། །</s>
  </p>
  <p id="4282">
    <s id="4282:1">ཤེས་པ་འདི་རྟོགས་པར་བྱ་བའི་ཕྱིར་འབད་པར་བྱའོ། །</s>
  </p>
  <p id="4283">
    <s id="4283:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་བློན་པོ་ཆོས་སྤྱོད་ཅེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="4284">
    <s id="4284:1">ང་དེའི་ཚེ་དེའི་དུས་ན་བློན་པོ་ཆོས་སྤྱོད་ཅེས་བྱ་བར་གྱུར་ཏོ། །</s>
  </p>
  <p id="4285">
    <s id="4285:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་དངོས་པོ་ཐམས་ཅད་ལ་ངེས་པ་མེད་པར་བྱ། </s>
  </p>
  <p id="4286">
    <s id="4286:1">བརྩོན་འགྲུས་ཀྱི་སྟོབས་ཀྱི་རིམ་པ་རྟོགས་པས་བྱ་བ་ལ་ལྕི་བ་དང་ཡང་བར་འགྱུར་རོ། །</s>
  </p>
  <p id="4287">
    <s id="4287:1">མཽད་གལ་གྱི་བུ་ངས་རིམ་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="4288">
    <s id="4288:1">བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="4289">
    <s id="4289:1">རིམ་པ་ཤེས་པས་སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ། </s>
  </p>
  <p id="4290">
    <s id="4290:1">བདག་གིས་སེམས་ཅན་དག་རིམ་པ་ཤེས་པ་ལ་ཇི་ལྟར་རབ་ཏུ་དགོད། </s>
  </p>
  <p id="4291">
    <s id="4291:1">དགེ་བ་དང་མི་དགེ་བའི་ཆོས་ཀྱི་ཁྱད་པར་དག་ལ་མཁས་པ་དང་། ཡེ་ཤེས་ཀྱི་ཁྱད་པར་དག་ལ་མཁས་པར་གྱུར་སྙམ་ནས། </s>
  </p>
  <p id="4292">
    <s id="4292:1">དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་སོ། །</s>
  </p>
  <p id="4293">
    <s id="4293:1">མཽད་གལ་གྱི་བུ་སྔོན་བྱུང་བ་འདས་པའི་དུས་ནས། </s>
  </p>
  <p id="4294">
    <s id="4294:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="4295">
    <s id="4295:1">རྒྱལ་པོ་ཀུན་ཏུ་གོ་བྱེད་ཅེས་བྱ་བ་ཞིག་བྱུང་སྟེ། </s>
  </p>
  <p id="4296">
    <s id="4296:1">དེ་རྒྱལ་སྲིད་ཐོབ་ནས་བག་ཡོད་པས་རྒྱལ་སྲིད་བྱེད་དོ། །</s>
  </p>
  <p id="4297">
    <s id="4297:1">དེའི་བཙུན་མོ་བུད་མེད་ཁྲི་ཕྲག་བརྒྱད་བྱུང་སྟེ། </s>
  </p>
  <p id="4298">
    <s id="4298:1">གཟུགས་བཟང་ཞིང་མཛེས་པ། བལྟ་ན་སྡུག་པ། ཁ་དོག་བཟང་པོ་རྒྱས་པ། མཆོག་དང་ལྡན་པ། </s>
    <s id="4298:2">སྔར་ལྡང་ཞིང་ཕྱིས་ཉལ་བ། དེ་དག་གི་གཟུགས་ནི་ལྷ་མོ་དང་འདྲ། </s>
  </p>
  <p id="4299">
    <s id="4299:1">ཡོན་ཏན་ནི་འདོད་ཆགས་དང་བྲལ་བ་དང་འདྲའོ། །</s>
  </p>
  <p id="4300">
    <s id="4300:1">དེ་ནས་རྒྱལ་པོ་ཀུན་ཏུ་གོ་བྱེད་བུད་མེད་ཁྲི་ཕྲག་བརྒྱད་པོ་དེ་དག་གི་དབུས་སུ་འདུག་ནས་དེ་ལྟ་བུའི་ཏིང་ངེ་འཛིན་ལ་སྙོམས་པར་ཞུགས་སོ། །</s>
  </p>
  <p id="4301">
    <s id="4301:1"><ref folio="F.235.b"/>ཇི་ལྟར་སེམས་མཉམ་པར་བཞག་པས། བསམ་གཏན་གྱི་བྱེ་བྲག་དང་། ཉོན་མོངས་པའི་བྱེ་བྲག་དང་། ཡོན་ཏན་གྱི་བྱེ་བྲག་དག་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ། །</s>
  </p>
  <p id="4302">
    <s id="4302:1">བུད་མེད་ཀྱི་ཚོགས་འདི་རེ་ཤིག་འདི་དག་ནི་ཤེས་པའི་བྱེ་བྲག། འདི་དག་ནི་ཉོན་མོངས་པའི་བྱེ་བྲག། འདི་དག་ནི་ཡོན་ཏན་གྱི་བྱེ་བྲག །</s>
    <s id="4302:2">དེ་བུད་མེད་ཀྱི་ནང་དུ་འདུག་ནས། </s>
  </p>
  <p id="4303">
    <s id="4303:1">ཡུན་མི་རིང་བར་བུད་མེད་ཁྲི་ཕྲག་བརྒྱད་པོ་དག་ཡོངས་སུ་ཤེས་སོ། །</s>
  </p>
  <p id="4304">
    <s id="4304:1">དེ་བུད་མེད་གང་དག་གི་ལུས་ཤེས་པ་ཉམ་ཆུང་ཞིང་ཉོན་མོངས་པའི་སྟོབས་དང་ལྡན་པ། དེའི་ཉོན་མོངས་པ་རྣམ་པར་གདུལ་བའི་ཕྱིར་ཤེས་པ་སྐྱེད་པའི་ཆོས་སྟོན་ཏོ། །</s>
  </p>
  <p id="4305">
    <s id="4305:1">བུད་མེད་གང་དག་ཉོན་མོངས་པའི་སྟོབས་ཆུང་ལ། ཤེས་པའི་སྟོབས་དང་ལྡན་པ། དེའི་ཉོན་མོངས་པ་ཆུང་ངུ་ཇི་ཙམ་ཡོད་པ་སྤང་བའི་ཕྱིར་ཆོས་བསྟན་ཏེ། </s>
  </p>
  <p id="4306">
    <s id="4306:1">བུད་མེད་འདོད་ཆགས་སྤྱོད་པ་དག་ལ་མི་གཙང་བ་དང་། མི་རྟག་པ་བསྟན། </s>
  </p>
  <p id="4307">
    <s id="4307:1">ཞེ་སྡང་སྤྱོད་པ་དག་ལ་བྱམས་པ་དང་། མི་རྟག་པ་བསྟན། </s>
  </p>
  <p id="4308">
    <s id="4308:1">གཏི་མུག་སྤྱོད་པ་དག་ལ་རྟེན་ཅིང་འབྲེལ་བར་འབྱུང་བ་དང་། མི་རྟག་པ་བསྟན། </s>
  </p>
  <p id="4309">
    <s id="4309:1">རྣམ་པར་རྟོག་པ་སྤྱོད་པ་དག་ལ་དབུགས་འབྱུང་བ་དང་རྔུབ་པ་དྲན་པ་དང་། མི་རྟག་པ་བསྟན། </s>
  </p>
  <p id="4310">
    <s id="4310:1">མཚན་མ་སྤྱོད་པ་དག་ལ་མཚན་མ་མེད་པ་དང་། མི་རྟག་པ་བསྟན། </s>
  </p>
  <p id="4311">
    <s id="4311:1">བུད་མེད་བདག་ཏུ་མངོན་པར་ཞེན་པ་དག་ལ་སྟོང་པ་ཉིད་དང་། མི་རྟག་པ་བསྟན། </s>
  </p>
  <p id="4312">
    <s id="4312:1">བུད་མེད་སྲིད་པ་ལ་སྲེད་པ་དག་ལ་སྨོན་པ་མེད་པ་དང་། མི་རྟག་པ་བསྟན་ཏེ། </s>
  </p>
  <p id="4313">
    <s id="4313:1">དེ་ལྟར་ཉོན་མོངས་པ་གང་དང་གང་སྤྱོད་པར་འགྱུར་བ་དེ་དང་དེ་དག་གི་གཉེན་པོས་གཅོད་དོ། །</s>
  </p>
  <p id="4314">
    <s id="4314:1">དེའི་བུད་མེད་གང་དག་འདོད་ཆགས་སྤྱོད་པ་དེ་དག་བསམ་གཏན་བསྒྲུབས་ཏེ། </s>
  </p>
  <p id="4315">
    <s id="4315:1">ཚངས་པའི་ལམ་བསྒོམས་ནས་ཚངས་པའི་འཇིག་རྟེན་དུ་སྐྱེས་སོ། །</s>
  </p>
  <p id="4316">
    <s id="4316:1">བུད་མེད་ཞེ་སྡང་སྤྱོད་པ་དག་ལ་ཚད་མེད་པ་བསྒྲུབས་ཏེ། </s>
  </p>
  <p id="4317">
    <s id="4317:1">ཚངས་པའི་ལམ་བསྟན་ཏོ། །</s>
  </p>
  <p id="4318">
    <s id="4318:1">དེའི་བུད་མེད་དེ་དག་ཚད་མེད་པ་ལ་གནས་ཏེ། </s>
  </p>
  <p id="4319">
    <s id="4319:1">ཚངས་པའི་ལམ་བསྒོམས་ནས་ཚངས་པའི་འཇིག་རྟེན་དུ་སྐྱེས་སོ། །</s>
  </p>
  <p id="4320">
    <s id="4320:1">བུད་མེད་གང་དག་མཚན་མ་ལ་སྤྱོད་པ་དེ་དག་མཚན་མ་མེད་པ་བསྒྲུབས་ཏེ། </s>
  </p>
  <p id="4321">
    <s id="4321:1">ཚངས་པའི་ལམ་བསྟན་ཏོ། །</s>
  </p>
  <p id="4322">
    <s id="4322:1">དེའི་བུད་མེད་དེ་དག་མཚན་མ་མེད་པ་བསྒྲུབས་ཏེ། </s>
  </p>
  <p id="4323">
    <s id="4323:1">ཚངས་པའི་ལམ་བསྒོམས་ནས་མཐོ་རིས་ཀྱི་འཇིག་རྟེན་དུ་སྐྱེས་སོ། །</s>
  </p>
  <p id="4324">
    <s id="4324:1">བུད་མེད་གང་དག་སྲིད་པའི་འདོད་ཆགས་ལ་ལྷག་པར་ཆགས་པ་དེ་དག་ལ་སྨོན་པ་མེད་པ་བསྒྲུབས་ཏེ་ཚངས་<ref folio="F.236.a"/>པའི་ལམ་བསྟན་ཏོ། །</s>
  </p>
  <p id="4325">
    <s id="4325:1">དེའི་བུད་མེད་དེ་དག་སྨོན་པ་མེད་པ་བསྒྲུབས་ཏེ། </s>
  </p>
  <p id="4326">
    <s id="4326:1">ཚངས་པའི་ལམ་བསྒོམས་ནས་ཚངས་པའི་འཇིག་རྟེན་དུ་སྐྱེས་སོ། །</s>
  </p>
  <p id="4327">
    <s id="4327:1">དེ་ལྟར་རྒྱལ་པོ་ཀུན་ཏུ་གོ་བྱེད་དེས་ཤེས་པ་དང་ཉོན་མོངས་པ་དང་། ཡོན་ཏན་གྱི་ལས་དག་ཡང་དག་པར་རབ་ཏུ་བསྟན་པ་ན་བུད་མེད་ཁྲི་ཕྲག་བརྒྱད་པོ་དེ་དག་</s>
    <s id="4327:2">འདོད་ཆགས་དང་བྲལ་བ་དག་ལ་རབ་ཏུ་བཙུད་ནས་ཚངས་པའི་འཇིག་རྟེན་དུ་སྐྱེས་སོ། །</s>
  </p>
  <p id="4328">
    <s id="4328:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་རྒྱལ་པོ་ཀུན་ཏུ་གོ་བྱེད་ཅེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="4329">
    <s id="4329:1">ང་དེའི་ཚེ་དེའི་དུས་ན། </s>
  </p>
  <p id="4330">
    <s id="4330:1">རྒྱལ་པོ་ཀུན་ཏུ་གོ་བྱེད་ཅེས་བྱ་བར་གྱུར་ཏོ། །</s>
  </p>
  <p id="4331">
    <s id="4331:1">ཤེས་པ་ཐ་མ་དང་འབྲིང་གི་བྱེ་བྲག་ལ་མཁས། </s>
  </p>
  <p id="4332">
    <s id="4332:1">ཉོན་མོངས་པ་ཐམ་དང་འབྲིང་དག་གི་བྱེ་བྲག་ལ་མཁས་ཡོན་ཏན་ཐ་མ་དང་འབྲིང་དག་གི་བྱེ་བྲག་དག་ལ་མཁས་སོ། །</s>
  </p>
  <p id="4333">
    <s id="4333:1">མཽད་གལ་གྱི་བུ་དེ་ལྟ་བས་ན། </s>
  </p>
  <p id="4334">
    <s id="4334:1">བྱང་ཆུབ་སེམས་དཔས་ཆོས་ཐམས་ཅད་ཀྱི་ཐ་མ་དང་འབྲིང་ལ་མཁས་པར་བྱའོ། །</s>
  </p>
  <p id="4335">
    <s id="4335:1">མཽད་གལ་གྱི་བུ་ངས་རིམ་པ་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="4336">
    <s id="4336:1">བདག་བླ་ན་</s>
  </p>
  <p id="4337">
    <s id="4337:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་རིམ་པ་ཤེས་པ་ཀུན་འབྱུང་བ་ཤེས་པ་སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས</s>
  </p>
  <p id="4338">
    <s id="4338:1">དགེ་བའི་རྩ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="4339">
    <s id="4339:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="4340">
    <s id="4340:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="4341">
    <s id="4341:1">རྒྱལ་པོ་ཉོན་མོངས་པ་སྨོད་པ་ཞེས་བྱ་བ་ཞིག་བྱུང་ངོ་། །</s>
  </p>
  <p id="4342">
    <s id="4342:1">རྒྱལ་པོ་ཉོན་མོངས་པ་སྨོད་པ་དེའི་བཙུན་མོ་བུད་མེད་ཁྲི་ཕྲག་དགུ་བཅུ་བྱུང་སྟེ། </s>
  </p>
  <p id="4343">
    <s id="4343:1">གཟུགས་བཟང་ཞིང་མཛེས་པ་བལྟ་ན་སྡུག་པ། ཁ་དོག་བཟང་པོ་རྒྱས་པ་མཆོག་དང་ལྡན་པ་ཡིན་ནོ། །</s>
  </p>
  <p id="4344">
    <s id="4344:1">དེ་ལ་བུད་མེད་གང་དང་གང་དག་གི་མིག་གིས་མཐོང་བའི་བུད་མེད་དེ་དང་དེ་དག་ཉིད་ཉོན་མོངས་པའི་འབྲས་བུ་དང་ལས་ཀྱི་འབྲས་བུ་ཡང་དག་པར་ཤེས་སོ། །</s>
  </p>
  <p id="4345">
    <s id="4345:1">དེ་དག་ཉོན་མོངས་པའི་འབྲས་བུ་དང་། ལས་ཀྱི་འབྲས་བུ་རིག་ནས་ཉོན་མོངས་པ་ཐམས་ཅད་ནས་ཐམས་ཅད་དུ་མི་སྐྱེ་ཞིང་། སྨད་པ་དེ་དག་ཀྱང་ཉེ་བར་ཤེས་པར་གྱུར་ཏོ། །</s>
  </p>
  <p id="4346">
    <s id="4346:1">དེས་བུད་མེད་ཁྲི་ཕྲག་དགུ་བཅུ་པོ་དག་བདག་གི་ལས་དང་། <ref folio="F.236.b"/>བདག་གི་ཉོན་མོངས་པ་ཁོང་དུ་ཆུད་པར་བྱས་སོ། །</s>
  </p>
  <p id="4347">
    <s id="4347:1">དེ་བདག་གི་ལས་དང་བདག་གི་ཉོན་མོངས་པ་དེ་དག་ཡོངས་སུ་ཤེས་པ་ན། </s>
  </p>
  <p id="4348">
    <s id="4348:1">འདོད་པ་རྣམས་ལ་འདོད་ཆགས་དང་བྲལ་བ་རྗེས་སུ་ཐོབ་བོ། །</s>
    <s id="4348:2">དེ་དག་ལུས་ཞིག་ནས་ཤི་བའི་འོག་ཏུ་ཚངས་པའི་འཇིག་རྟེན་དུ་སྐྱེས་སོ། །</s>
  </p>
  <p id="4349">
    <s id="4349:1">མཽད་གལ་གྱི་བུ་ཁྱོད་དེའི་ཚེ་དེའི་དུས་ན་རྒྱལ་པོ་ཉོན་མོངས་པ་སྨོད་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="4350">
    <s id="4350:1">དེ་ཅིའི་ཕྱིར་ཞེ་ན། </s>
    <s id="4350:2">ང་དེའི་ཚེ་དེའི་དུས་ན་རྒྱལ་པོ་ཉོན་མོངས་པ་སྨོད་པ་ཞེས་བྱ་བར་གྱུར་ཏོ། །</s>
  </p>
  <p id="4351">
    <s id="4351:1">ངས་དེའི་ཚེ་བུད་མེད་ཁྲི་ཕྲག་དགུ་བཅུ་པོ་དེ་དག་ལས་དང་ཉོན་མོངས་པ་ཁོང་དུ་ཆུད་པར་བྱས་སོ། །</s>
  </p>
  <p id="4352">
    <s id="4352:1">ཁོང་དུ་ཆུད་པ་ན་ལས་དང་ཉོན་མོངས་པ་ཡོངས་སུ་ཤེས་ནས་ཚངས་པའི་འཇིག་རྟེན་དུ་སྐྱེས་སོ། །</s>
  </p>
  <p id="4353">
    <s id="4353:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་ཉོན་མོངས་པ་སྤང་བར་བྱའོ།། །།</s>
  </p>
  <p id="4354">
    <s id="4354:1">བམ་པོ་ཉི་ཤུ་གཉིས་པ། </s>
    <s id="4354:2">མཽད་གལ་གྱི་བུ་ངས་རིམ་པ་ཤེས་པ་འགོག་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ནས་དེ་བཞིན་དུ་སྦྱར་ཏེ། </s>
  </p>
  <p id="4355">
    <s id="4355:1">མངོན་པར་འདུས་བྱས་པའི་བར་དུའོ། །</s>
    <s id="4355:2">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="4356">
    <s id="4356:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="4357">
    <s id="4357:1">རྒྱལ་པོ་འགོག་པ་མཐོང་བ་ཞེས་བྱ་བ་ཞིག་བྱུང་ངོ་། །</s>
  </p>
  <p id="4358">
    <s id="4358:1">དེ་ཆོས་སྐྱེ་བ་གང་དང་གང་མཐོང་བ་དེ་དང་དེ་ཉིད་ལ་འགོག་པར་རྣམ་པར་རྟོག་གོ། །</s>
  </p>
  <p id="4359">
    <s id="4359:1">དེ་འདི་སྙམ་དུ་སེམས་ཏེ། </s>
  </p>
  <p id="4360">
    <s id="4360:1">དངོས་པོ་གང་དག་ཀུན་འབྱུང་བའི་ཆོས་ཅན་དེ་དག་ཐམས་ཅད་ནི་འགོག་པའི་ཆོས་ཅན་ནོ། །</s>
  </p>
  <p id="4361">
    <s id="4361:1">འབྱོར་པ་ཡང་འགོག་པའི་ཆོས་ཅན་ཡིན་ལ། རྒུད་པ་ཡང་འགོག་པའི་ཆོས་ཅན་ནོ། །</s>
  </p>
  <p id="4362">
    <s id="4362:1">རྙེད་པ་ཡང་འགོག་པའི་ཆོས་ཅན་ཡིན་ལ། མ་རྙེད་པ་ཡང་འགོག་པའི་ཆོས་ཅན་ནོ། །</s>
  </p>
  <p id="4363">
    <s id="4363:1">དེ་བཞིན་དུ་སྦྱར་ཏེ་གྲགས་པ་དང་། མ་གྲགས་པ་དང་། སྨད་པ་དང་། བསྟོད་པ་དང་། བདེ་བ་དང་། སྡུག་བསྔལ་བ་ཡང་འགོག་པའི་ཆོས་ཅན་ནོ་སྙམ་མོ། །</s>
  </p>
  <p id="4364">
    <s id="4364:1">དེ་འདི་སྙམ་དུ་སེམས་ཏེ། </s>
  </p>
  <p id="4365">
    <s id="4365:1">ཆོས་འདི་དག་མངོན་པར་འདུས་མ་བྱས་ན་མི་སྐྱེ་སྟེ། </s>
  </p>
  <p id="4366">
    <s id="4366:1">གང་འགོག་པའི་ཆོས་ཅན་འདི་དག་ཐམས་ཅད་དེ་ཅི་སྟེ་མངོན་པར་བསྐྱེད་པར་བྱ། </s>
  </p>
  <p id="4367">
    <s id="4367:1">གང་སྐྱེ་བ་མེད་པ་དེ་ལ་འགོག་པ་མེད། </s>
  </p>
  <p id="4368">
    <s id="4368:1">གང་འགོག་པ་མེད་པ་དེ་ལ་མྱ་ངན་མེད་ཅིང་སྨྲེ་སྔགས་འདོན་པ་མེད་དོ། །</s>
  </p>
  <p id="4369">
    <s id="4369:1">དེ་ལྟ་བས་ན་མ་བྱས་པ་ཉིད་མཆོག་ཡིན་ནོ་སྙམ་མོ། །</s>
  </p>
  <p id="4370">
    <s id="4370:1">མཽད་གལ་<ref folio="F.237.a"/>གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་རྒྱལ་པོ་འགོག་པ་མཐོང་བ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="4371">
    <s id="4371:1">ང་དེའི་ཚེ་དེའི་དུས་ན་རྒྱལ་པོ་འགོག་པ་མཐོང་བ་ཞེས་བྱ་བར་གྱུར་ཏེ། </s>
  </p>
  <p id="4372">
    <s id="4372:1">དེ་ང་ཡིན་ཏེ་ད་ལྟར་བྱུང་བའི་ཆོས་ཀྱང་འགོག་པའི་ཆོས་སུ་རབ་ཏུ་ཤེས་སོ། །</s>
  </p>
  <p id="4373">
    <s id="4373:1">དེ་འདི་སྙམ་དུ་སེམས་ཏེ། </s>
  </p>
  <p id="4374">
    <s id="4374:1">ཀྱེ་མ་འཇིག་རྟེན་གནས་པ་འདི་ནི་འགོག་པའི་ཆོས་དང་། ཆོས་རྣམས་ལ་སྤྱོད་པ་ཉོན་མོངས་སོ་སྙམ་མོ། །</s>
  </p>
  <p id="4375">
    <s id="4375:1">དེ་ང་ཡིན་ཏེ་སྐྱེ་བོའི་ཚོགས་མང་པོའི་ནང་དུ་འདུག་ནས་ཆོས་ཐམས་ཅད་ནི་འགོག་པའི་ཆོས་སོ་ཞེས་ཆོས་བསྟན་ཏོ། །</s>
  </p>
  <p id="4376">
    <s id="4376:1">དེས་ན་ངས་སྔོན་སྲོག་ཆགས་ཁྲི་ཕྲག་དཔག་ཏུ་མེད་པ་དག་མངོན་པར་འདུ་བྱེད་པ་མེད་པ་ལ་རབ་ཏུ་བཙུད་དོ། །</s>
  </p>
  <p id="4377">
    <s id="4377:1">ལྷ་དང་མི་རྣམས་ལ་ཡང་དག་པར་རབ་ཏུ་བསྟན་ཏེ། </s>
  </p>
  <p id="4378">
    <s id="4378:1">ངའི་ཚངས་པར་སྤྱོད་པ་རྒྱ་ཆེ་བར་གྱུར་ཏོ། །</s>
  </p>
  <p id="4379">
    <s id="4379:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་འགོག་པ་ལ་མཁས་པར་བྱའོ། །</s>
  </p>
  <p id="4380">
    <s id="4380:1">འགོག་པ་ལ་མཁས་པའི་བྱང་ཆུབ་སེམས་དཔའ་ནི་ཕྱིར་མི་ལྡོག་ཅིང་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་འགྱུར་རོ། །</s>
  </p>
  <p id="4381">
    <s id="4381:1">མཽད་གལ་གྱི་བུ་ངས་རིམ་པ་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་རྒྱ་ཆེ་བ་མངོན་པར་འདུས་བྱས་ཏེ། </s>
  </p>
  <p id="4382">
    <s id="4382:1">དེ་བཞིན་དུ་སྦྱར་རོ། །</s>
  </p>
  <p id="4383">
    <s id="4383:1">མཽད་གལ་གྱི་བུ་སྔོན་བྱུང་བ་འདས་པའི་དུས་ནས་དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་རོ་མྱང་བ་དང་ཉེས་དམིགས་ལ་མཁས་པ་ཞེས་བྱ་བ་ཞིག་བྱུང་ངོ་། །</s>
  </p>
  <p id="4384">
    <s id="4384:1">དེ་ཆོས་ཐམས་ཅད་ཀྱི་རོ་མྱང་བ་དང་ཉེས་དམིགས་ནི་རབ་ཏུ་ཤེས་ན་ངེས་པར་འབྱུང་བ་དེ་དག་རབ་ཏུ་མི་ཤེས་སོ། །</s>
  </p>
  <p id="4385">
    <s id="4385:1">དེ་འདི་སྙམ་དུ་སེམས་ཏེ། </s>
  </p>
  <p id="4386">
    <s id="4386:1">ཆོས་འདི་དག་ལ་ངེས་པར་འབྱུང་བ་རབ་ཏུ་ཤེས་པ་སུ་ཞིག་ཡོད་སྙམ་ནས། </s>
  </p>
  <p id="4387">
    <s id="4387:1">དེའི་མཚན་མོ་ཉལ་དུ་སོང་བ་དང་། སངས་རྒྱས་ཀྱི་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དག་དང་ལྡན་པ་བྱུང་ནས་</s>
  </p>
  <p id="4388">
    <s id="4388:1">དེས་དེ་</s>
  </p>
  <p id="4389">
    <s id="4389:1">ལ་བཀའ་སྩལ་པ། རྒྱལ་པོ་ཁྱོད་སྐྱེ་བོ་མང་པོ་ལ་ཕན་པ་དང་། སྐྱེ་བོ་མང་པོ་ལ་བདེ་བ་དང་། འཇིག་རྟེན་ལ་སྙིང་བརྩེ་བའི་ཕྱིར་ཚུལ་བཞིན་དུ་སེམས་བསྐྱེད་པ་དེ་ལེགས་སོ་ལེགས་སོ། །</s>
  </p>
  <p id="4390">
    <s id="4390:1">རྒྱལ་པོ་ཆེན་པོ་དེའི་ཕྱིར་ཁྱོད་ཉིད་ཀྱིས་ཤེས་པར་གྱིས་ཤིག །</s>
    <s id="4390:2">མངོན་པར་འདུ་བྱེད་པ་མེད་པ་ནི་ངེས་པར་འབྱུང་བ་ཡིན་ཏེ། </s>
  </p>
  <p id="4391">
    <s id="4391:1">གང་མངོན་པར་འདུ་མི་བྱེད་པ་དེ་མི་འབྱུང་ངོ་། །</s>
  </p>
  <p id="4392">
    <s id="4392:1">གང་མ་<ref folio="F.237.b"/>བྱུང་ན་དེ་ངེས་པར་འབྱུང་བ་ཞེས་བྱའོ། །</s>
  </p>
  <p id="4393">
    <s id="4393:1">དེ་སྟན་ལས་ལངས་ནས་</s>
  </p>
  <p id="4394">
    <s id="4394:1">བླ་གོས་ཕྲག་པ་གཅིག་ཏུ་གཟར་ནས་</s>
  </p>
  <p id="4395">
    <s id="4395:1">པུས་མོ་གཡས་པའི་ལྷ་ང་ས་ལ་བཙུགས་ནས་སངས་རྒྱས་ཀྱི་སྐུ་དེ་ལ་ཚིགས་སུ་བཅད་དེ་</s>
  </p>
  <p id="4396">
    <s id="4396:1">གསོལ་བ། </s>
    <s id="4396:2">མི་མཆོག་འཇིག་རྟེན་མགོན་པོ་སྟེ། །</s>
  </p>
  <p id="4397">
    <s id="4397:1">བལྟ་ན་སྡུག་ཅིང་ཤིན་ཏུ་གསལ། །</s>
  </p>
  <p id="4398">
    <s id="4398:1">གང་དུ་སྐྱེ་བོ་རྨོངས་པ་དག །</s>
  </p>
  <p id="4399">
    <s id="4399:1">འདི་ནི་བྱང་ཆུབ་ལམ་ལགས་སོ། །</s>
    <s id="4399:2">མཽད་གལ་གྱི་བུ་ཁྱོད་དེའི་ཚེ་དེའི་དུས་ན་རྒྱལ་པོ་རོ་མྱང་བ་དང་ཉེས་དམིགས་ལ་མཁས་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="4400">
    <s id="4400:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="4401">
    <s id="4401:1">ང་དེའི་ཚེ་དེའི་དུས་ན་རྒྱལ་པོ་རོ་མྱང་བ་དང་ཉེས་དམིགས་ལ་མཁས་པ་ཞེས་བྱ་བར་གྱུར་ཏོ། །</s>
  </p>
  <p id="4402">
    <s id="4402:1">དེའི་ཚེ་ངས་མངོན་པར་འདུ་མ་བྱས་ཤིང་ངེས་པར་འབྱུང་བ་བསྟན་ཏོ། །</s>
  </p>
  <p id="4403">
    <s id="4403:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་མངོན་པར་འདུ་མི་བྱེད་པ་ལ་མཁས་པར་བྱའོ། །</s>
  </p>
  <p id="4404">
    <s id="4404:1">མངོན་པར་འདུ་མི་བྱེད་པ་ལ་མཁས་པའི་བྱང་ཆུབ་སེམས་དཔའ་ནི་ཆོས་རྣམས་ལ་མྱུར་དུ་ཕྱིར་མི་ལྡོག་པར་རབ་ཏུ་གནས་པར་འགྱུར་རོ། །</s>
  </p>
  <p id="4405">
    <s id="4405:1">མཽད་གལ་གྱི་བུ་ངས་སྔོན་གྱི་མཐའ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="4406">
    <s id="4406:1">དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་ཏེ། </s>
  </p>
  <p id="4407">
    <s id="4407:1">ཇི་ལྟར་སྔར་བསྟན་པ་བཞིན་དུ་རྒྱ་ཆེར་བྱའོ། །</s>
  </p>
  <p id="4408">
    <s id="4408:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་ཅིང་གྲངས་མེད། </s>
  </p>
  <p id="4409">
    <s id="4409:1">བསམ་གྱིས་མི་ཁྱབ་གཞལ་གྱིས་མི་ལང་། དཔག་ཏུ་མེད་བརྗོད་དུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་སྔོན་གྱི་མཐའ་ཤེས་པ་ཡོངས་སུ་རྟོགས་པ་ཞེས་བྱ་བ་ཞིག་བྱུང་ངོ་། །</s>
  </p>
  <p id="4410">
    <s id="4410:1">དེ་བྱེད་པ་གང་དང་གང་རྩོམ་པ་དེ་སྔོན་གྱི་མཐའ་སོ་སོར་བརྟགས་ནས་རྩོམ་མོ། །</s>
  </p>
  <p id="4411">
    <s id="4411:1">གང་བདག་གི་ངོ་བོ་ཉིད་དབང་པོའི་བྱེ་བྲག་དེ་དག་ཐམས་ཅད་ནི་སྔོན་གྱི་ལས་ཀྱིས་བསྒྲུབས་པ་ཡིན་ཏེ། </s>
  </p>
  <p id="4412">
    <s id="4412:1">ལ་ལ་ནི་གཟུགས་ངན། ལ་ལ་ནི་གཟུགས་བཟང་། </s>
    <s id="4412:2">ལ་ལ་ནི་བསོད་ནམས་དང་ལྡན། </s>
  </p>
  <p id="4413">
    <s id="4413:1">ལ་ལ་ནི་བསོད་ནམས་ཆུང་། </s>
    <s id="4413:2">ལ་ལ་ནི་བླུན། </s>
  </p>
  <p id="4414">
    <s id="4414:1">ལ་ལ་ནི་མཁས། </s>
  </p>
  <p id="4415">
    <s id="4415:1">ལ་ལ་ནི་བྲན། ལ་ལ་ནི་ཇོ་བོ། </s>
    <s id="4415:2">ལ་ལ་ནི་རབ་ཏུ་དགའ་བ་སྐྱེད། </s>
  </p>
  <p id="4416">
    <s id="4416:1">ལ་ལ་ནི་གཏི་མུག་སྐྱེད་དེ། </s>
  </p>
  <p id="4417">
    <s id="4417:1">གང་བདག་བྲན་དུ་འགྱུར་བའི་ལས་མངོན་པར་འདུ་བྱེད་པ་འདི་བདག་དང་འཐུན་པར་མི་འགྱུར་རོ། །</s>
  </p>
  <p id="4418">
    <s id="4418:1">གཟུགས་ངན་པར་འགྱུར་བའམ། བསོད་ནམས་ཆུང་བར་འགྱུར་བ་ནས། </s>
  </p>
  <p id="4419">
    <s id="4419:1">གཏི་མུག་སྐྱེད་པར་<ref folio="F.238.a"/>འགྱུར་བའི་ལས་མངོན་པར་འདུ་བྱེད་པ་འདི་ནི་བདག་དང་འཐུན་པར་མི་འགྱུར་རོ། །</s>
  </p>
  <p id="4420">
    <s id="4420:1">གང་བདག་གཟུགས་བཟང་པོར་འགྱུར་བའི་ལས་མངོན་པར་འདུ་བྱེད་པ་དང་། དབང་པོ་ཐམས་ཅད་མ་ཚང་བ་མེད་པར་འགྱུར་བའི་ལས་མངོན་པར་འདུ་བྱེད་པ་དེ་དག་བདག་དང་འཐུན་པར་འགྱུར་རོ། །</s>
  </p>
  <p id="4421">
    <s id="4421:1">གང་བདག་ཡིད་ལ་གཅགས་པ་མེད་པར་འགྱུར་བའི་ལས་མངོན་པར་འདུ་བྱེད་པ་དེ་ཡིད་ལ་གཅགས་པ་མེད་པར་འགྱུར་བའི་ལས་མངོན་པར་འདུས་བྱས་ཏེ། </s>
  </p>
  <p id="4422">
    <s id="4422:1">དེ་བསྐལ་པ་གྲངས་མེད་པར་ནམས་ཀྱང་ཀུན་ནས་དཀྲིས་པའི་སེམས་མི་སྐྱེད་དོ། །</s>
  </p>
  <p id="4423">
    <s id="4423:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་རྒྱལ་པོ་སྔོན་གྱི་མཐའ་ཤེས་པ་ཡོངས་སུ་རྟོག་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="4424">
    <s id="4424:1">ང་དེའི་ཚེ་དེའི་དུས་ན་རྒྱལ་པོ་སྔོན་གྱི་མཐའ་ཤེས་པ་ཡོངས་སུ་རྟོག་པ་ཞེས་བྱ་བར་གྱུར་ཏོ། །</s>
  </p>
  <p id="4425">
    <s id="4425:1">ང་སྔོན་གྱི་མཐའ་དེ་ཡོངས་སུ་རྟོག་པ་ན་ཉོན་མོངས་པའི་ཀུན་ནས་དཀྲིས་པའམ། ཉེས་པར་སྤྱད་པའི་ཀུན་ནས་དཀྲིས་པའི་སེམས་སྔོན་མ་བྱུང་ངོ་། །</s>
  </p>
  <p id="4426">
    <s id="4426:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་སྔོན་གྱི་མཐའ་ཡོངས་སུ་བརྟག་པའི་ལས་མངོན་པར་འདུ་བྱ་ཞིང་དགེ་བ་ལ་བསྟེན་པར་བྱ། </s>
  </p>
  <p id="4427">
    <s id="4427:1">སྡིག་པ་སྤང་བར་བྱའོ། །</s>
  </p>
  <p id="4428">
    <s id="4428:1">མཽད་གལ་གྱི་བུ་སྔོན་གྱི་མཐའ་སོ་སོར་རྟོག་པའི་བྱང་ཆུབ་སེམས་དཔའ་ནི་ཀུན་ནས་དཀྲིས་པའི་སེམས་དང་བྲལ་ཞིང་། མྱུར་དུ་ཕྱིར་མི་ལྡོག་པ་ཉིད་ལ་རབ་ཏུ་གནས་པར་འགྱུར་རོ། །</s>
  </p>
  <p id="4429">
    <s id="4429:1">མཽད་གལ་གྱི་བུ་ངས་སྔོན་གྱི་མཐའ་ཤེས་པ་ཀུན་འབྱུང་བ་ཤེས་པ་ཡོངས་སུ་ཤེས་པར་བྱ་བའི་དོན་ནས། </s>
  </p>
  <p id="4430">
    <s id="4430:1">མངོན་པར་འདུས་བྱས་པའི་བར་སྔ་མ་བཞིན་ནོ། །</s>
  </p>
  <p id="4431">
    <s id="4431:1">མཽད་གལ་གྱི་བུ་སྔོན་བྱུང་བ་འདས་པའི་དུས་ནས། </s>
  </p>
  <p id="4432">
    <s id="4432:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="4433">
    <s id="4433:1">རྒྱལ་པོ་སྔོན་གྱི་མཐའ་ཤེས་པ་ཀུན་འབྱུང་བ་ཤེས་པ་ཡོངས་སུ་རྟོག་པ་ཞེས་བྱ་བ་</s>
    <s id="4433:2">སྡིག་པ་ཐམས་ཅད་དང་བྲལ་ཞིང་། དགེ་བའི་ཆོས་ཐམས་ཅད་ལ་མངོན་པར་དགའ་བ་ཞིག་བྱུང་ངོ་། །</s>
  </p>
  <p id="4434">
    <s id="4434:1">དེ་ཚེ་ཐུང་བ་དག་ལ་སྨོད་ཅིང་། ཚེ་རིང་པོ་དག་ལ་མངོན་པར་དགའ། </s>
  </p>
  <p id="4435">
    <s id="4435:1">གནོད་པ་མང་པོ་དག་ལ་སྨོད་ཅིང་། གནོད་པ་ཉུང་བ་དག་ལ་མངོན་པར་དགའ། </s>
  </p>
  <p id="4436">
    <s id="4436:1">རིགས་དམའ་བ་དག་ལ་སྨོད་ཅིང་། རིགས་མཐོན་པོ་དག་ལ་མངོན་པར་དགའ། </s>
  </p>
  <p id="4437">
    <s id="4437:1">གཟི་བརྗིད་ཆུང་བ་དག་ལ་སྨོད་ཅིང་། གཟི་བརྗིད་ཆེན་པོ་དག་<ref folio="F.238.b"/>ལ་མངོན་པར་དགའ། </s>
  </p>
  <p id="4438">
    <s id="4438:1">དབུལ་བ་དག་ལ་སྨོད་ཅིང་། ལོངས་སྤྱོད་ཆེན་པོ་དག་ལ་མངོན་པར་དགའ། </s>
  </p>
  <p id="4439">
    <s id="4439:1">ཤེས་རབ་ཆུང་བ་དག་ལ་སྨོད་ཅིང་། ཤེས་རབ་ཆེན་པོ་དག་ལ་མངོན་པར་དགའ། </s>
  </p>
  <p id="4440">
    <s id="4440:1">དབང་པོ་ཞན་པ་དག་ལ་སྨོད་ཅིང་། དབང་པོ་ཆེན་པོ་དག་ལ་མངོན་པར་དགའ། </s>
  </p>
  <p id="4441">
    <s id="4441:1">ཚིག་མི་སྙན་པ་དག་ལ་སྨོད་ཅིང་། ཚིག་སྙན་པ་དག་ལ་མངོན་པར་དགའ། </s>
  </p>
  <p id="4442">
    <s id="4442:1">ཡང་དག་པ་མ་ཡིན་པའི་ཚིག་དག་ལ་སྨོད་ཅིང་། ཡང་དག་པའི་ཚིག་དག་ལ་མངོན་པར་དགའ། </s>
  </p>
  <p id="4443">
    <s id="4443:1">ཕྲ་མ་དག་ལ་སྨོད་ཅིང་ཕྲ་མ་མེད་པ་དག་ལ་མངོན་པར་དགའ། </s>
  </p>
  <p id="4444">
    <s id="4444:1">དེ་བཞིན་དུ་སྦྱར་ཏེ། </s>
  </p>
  <p id="4445">
    <s id="4445:1">ཚིག་རྩུབ་པོ་དང་། ཚིག་རྩུབ་པོ་མ་ཡིན་པ་དང་། སྡུམས་བྱེད་པ་དང་། སྡུམས་མི་བྱེད་པ་དང་། བརྣབ་སེམས་དང་། བརྣབ་སེམས་མེད་པ་དང་། གནོད་སེམས་དང་། གནོད་སེམས་མེད་པ་དང་། ལོག་པར་ལྟ་བ་ལ་ནི་སྨོད། ཡང་དག་པར་ལྟ་བ་ལ་ནི་མངོན་པར་བརྩོན་ཏེ</s>
  </p>
  <p id="4446">
    <s id="4446:1">དེ་སྡིག་པ་ནི་སྤོང་། </s>
  </p>
  <p id="4447">
    <s id="4447:1">དགེ་བ་ལ་ནི་མངོན་པར་དགའ་ཞིང་། སྐྱེ་བོ་དེ་དག་ཐམས་ཅད་དགེ་བ་བཅུའི་ལས་ཀྱི་ལམ་ལ་རབ་ཏུ་བཀོད་དོ། །</s>
  </p>
  <p id="4448">
    <s id="4448:1">བྱམས་པའི་སེམས་སྔོན་དུ་བཏང་བས་དེ་དག་ལ་དགེ་བ་བཅུའི་ལས་ཀྱི་ལམ་ཡང་དག་པར་རབ་ཏུ་བསྟན་ཏེ། </s>
  </p>
  <p id="4449">
    <s id="4449:1">དེ་འཇིག་རྟེན་འཇིག་པ་ན་འོད་གསལ་གྱི་ལྷ་རྣམས་ཀྱི་ནང་དུ་སྐྱེས། </s>
  </p>
  <p id="4450">
    <s id="4450:1">འཇིག་རྟེན་ཆགས་པ་ན་ཚངས་པའི་གཞལ་མེད་ཁང་སྟོང་པར་སྐྱེས་སོ། །</s>
  </p>
  <p id="4451">
    <s id="4451:1">མཽད་གལ་གྱི་བུ་ཁྱོད་དེའི་ཚེ་དེའི་དུས་ན། </s>
  </p>
  <p id="4452">
    <s id="4452:1">རྒྱལ་པོ་སྔོན་གྱི་མཐའ་ཤེས་པ་ཀུན་འབྱུང་བ་ཤེས་པ་ཡོངས་སུ་རྟོག་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="4453">
    <s id="4453:1">ང་དེའི་ཚེ་དེའི་དུས་ན་རྒྱལ་པོ་སྔོན་གྱི་མཐའ་ཤེས་པ་ཀུན་འབྱུང་བ་ཤེས་པ་ཡོངས་སུ་རྟོག་པ་ཞེས་བྱ་བར་གྱུར་ཏོ། །</s>
  </p>
  <p id="4454">
    <s id="4454:1">ང་བྱམས་པའི་སེམས་སྔོན་དུ་བཏང་ནས་སེམས་ཅན་དེ་དག་ལ་དགེ་བ་བཅུའི་ལས་ཀྱི་ལམ་བསྟན་པས་ཚངས་པའི་འཇིག་རྟེན་དུ་སྐྱེས་སོ། །</s>
  </p>
  <p id="4455">
    <s id="4455:1">མཽད་གལ་གྱི་བུ་དེ་ལྟ་བས་ན། </s>
  </p>
  <p id="4456">
    <s id="4456:1">བྱང་ཆུབ་སེམས་དཔའ་བྱམས་པའི་སེམས་ཀྱིས་ཏིང་ངེ་འཛིན་ལ་རབ་ཏུ་གནས་པར་བྱ། </s>
  </p>
  <p id="4457">
    <s id="4457:1">མི་གནས་པའི་ཚུལ་གྱིས་དགེ་བ་བཅུའི་ལས་ཀྱི་ལམ་བསྒོམ་པར་བྱའོ། །</s>
  </p>
  <p id="4458">
    <s id="4458:1">མཽད་གལ་གྱི་བུ་ངས་སྔོན་གྱི་མཐའ་ཤེས་པ་འགོག་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ནས། </s>
  </p>
  <p id="4459">
    <s id="4459:1">མངོན་པར་འདུས་བྱས་པའི་བར་དང་། ཡང་དག་པར་རབ་ཏུ་བསྟན་པའི་བར་དུའོ། །</s>
    <s id="4459:2">མཽད་གལ་གྱི་བུ་སྔོན་<ref folio="F.239.a"/>བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="4460">
    <s id="4460:1">དེའི་ཕ་རོལ་གྱི་ཡང་ཆེས་ཕ་རོལ་ན་དྲང་སྲོང་བློ་གྲོས་གཙང་མ་ཞེས་བྱ་བ་ཞིག་བྱུང་ངོ་། །</s>
  </p>
  <p id="4461">
    <s id="4461:1">དེ་ཉོན་མོངས་པ་གང་དང་གང་ཉིད་སྐྱེས་པ་དེ་དང་དེ་ཉིད་ལ་མི་གཙང་བའི་འདུ་ཤེས་སུ་གྱུར་ཏོ། །</s>
  </p>
  <p id="4462">
    <s id="4462:1">དེ་མི་གཙང་བར་སེམས་པ་ན་མྱུར་བ་ཉིད་དུ་སྤོང་བར་བྱེད། </s>
  </p>
  <p id="4463">
    <s id="4463:1">སེལ་བར་བྱེད། </s>
  </p>
  <p id="4464">
    <s id="4464:1">འདོར་བར་བྱེད་དེ་དེས་མངོན་པར་མི་དགའོ། །</s>
  </p>
  <p id="4465">
    <s id="4465:1">དེ་ཡུན་མི་རིང་བར་ཉོན་མོངས་པ་ཐམས་ཅད་ལ་ཤིན་ཏུ་མི་སྤྱོད་པར་འགྱུར་ཏེ། </s>
  </p>
  <p id="4466">
    <s id="4466:1">དག་པ་རྣམ་པར་བྱང་བའི་ཕྱོགས་ཉིད་ལ་གནས་པར་གྱུར་ཏོ། །</s>
  </p>
  <p id="4467">
    <s id="4467:1">ལྷ་དང་། ཀླུ་དང་། གནོད་སྦྱིན་དང་། དྲི་ཟ་དེ་དག་ཐམས་ཅད་དེ་ལ་གཞོལ་བར་གྱུར་ཏེ། </s>
  </p>
  <p id="4468">
    <s id="4468:1">དེ་ལ་འབབ་དེ་ལ་བབ་སྟེ། </s>
  </p>
  <p id="4469">
    <s id="4469:1">ཐ་ན་རྩྭའི་ལྷ་ཡང་དེ་ལ་གཞོལ་བར་གྱུར་དེ་ལ་འབབ་དེ་ལ་བབ་བོ། །</s>
    <s id="4469:2">དེར་སྐྱེ་བོ་ཐམས་ཅད་ལས་བདག་གིར་བྱ་བའི་ཤེས་པ་ལ་བཙུད་དེ། </s>
  </p>
  <p id="4470">
    <s id="4470:1">ཇི་ལྟར་ལས་བྱས་པ་དག་གི་རྣམ་པར་སྨིན་པ་འགྲུབ་པ་འདིར་སྐྱེ་བོ་ཐམས་ཅད་ལ་མངོན་སུམ་ཡིན་ན་མི་རིགས་པས་ཡོངས་སུ་བསྒྱུར་ནས་བདག་གི་ལས་ཀྱི་འབྲས་བུ་ཆུད་གཟོན་ཏོ། །</s>
  </p>
  <p id="4471">
    <s id="4471:1">དེས་སྐྱེ་བོ་དེ་དག་ལས་བདག་གིར་བྱ་བ་ཤེས་པ་ལ་བཙུད་ཅིང་། ལས་བདག་གིར་བྱ་བ་ཤེས་པ་ལ་རབ་ཏུ་བཀོད་དེ། </s>
  </p>
  <p id="4472">
    <s id="4472:1">ཤེས་པའི་གཉེན་པོ་སྐྱེས་ནས་ཕལ་ཆེར་ལུས་ཞིག་ནས་ཤིའོ། །</s>
  </p>
  <p id="4473">
    <s id="4473:1">ཤི་ནས་ཚངས་པའི་འཇིག་རྟེན་དུ་སྐྱེས་པར་གྱུར་ཏོ། །</s>
  </p>
  <p id="4474">
    <s id="4474:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་དྲང་སྲོང་བློ་གྲོས་གཙང་མ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="4475">
    <s id="4475:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="4476">
    <s id="4476:1">དེའི་ཚེ་དེའི་དུས་ན་ང་དྲང་སྲོང་བློ་གྲོས་གཙང་མ་ཞེས་བྱ་བར་གྱུར་ཏོ། །</s>
  </p>
  <p id="4477">
    <s id="4477:1">ངས་སྐྱེ་བོ་དེ་དག་ལས་བདག་གིར་བྱ་བ་ཤེས་པ་ལ་བཙུད་ཅིང་རབ་ཏུ་བཀོད་དེ། </s>
  </p>
  <p id="4478">
    <s id="4478:1">དེ་ཤེས་པའི་གཉེན་པོ་སྐྱེས་ནས་ཚངས་པའི་འཇིག་རྟེན་དུ་སྐྱེས་སོ། །</s>
  </p>
  <p id="4479">
    <s id="4479:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་ལས་བདག་གིར་བྱ་བར་ཤེས་པ་ལ་རབ་ཏུ་གནས་པར་བྱའོ། །</s>
  </p>
  <p id="4480">
    <s id="4480:1">མཽད་གལ་གྱི་བུ་ངས་སྔོན་གྱི་མཐའ་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་དཔག་ཏུ་མེད་པ་དག་མངོན་པར་འདུས་བྱས་པ་ནས། </s>
  </p>
  <p id="4481">
    <s id="4481:1">ཡང་དག་པར་རབ་ཏུ་བསྟན་པའི་བར་དུའོ། །</s>
    <s id="4481:2">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་ཅིང་། གྲངས་མེད་པ་དེའི་<ref folio="F.239.b"/>ཕ་རོལ་གྱི་ཡང་ཆེས་ཕ་རོལ་ན་དྲང་སྲོང་ལམ་བྱིན་ཞེས་བྱ་བ་ཞིག་བྱུང་སྟེ</s>
  </p>
  <p id="4482">
    <s id="4482:1">སའི་མཐའ་རྒྱ་མཚོར་བཅས་པ་བཏང་ནས་རབ་ཏུ་བྱུང་ངོ་། །</s>
  </p>
  <p id="4483">
    <s id="4483:1">དེ་ཚལ་གྱི་ནང་དུ་སོང་སྟེ། </s>
  </p>
  <p id="4484">
    <s id="4484:1">ཤིང་ལྗོན་པ་ལ་རྟོག་པ་ན་དེ་འདི་སྙམ་དུ་སེམས་ཏེ། </s>
  </p>
  <p id="4485">
    <s id="4485:1">ཤིང་ལྗོན་པ་འདི་ཡུན་མི་རིང་བར་ས་ལ་ལྟུང་བར་འགྱུར་རོ། །</s>
  </p>
  <p id="4486">
    <s id="4486:1">དེ་ཅིའི་ཕྱིར་ཞེ་ན། </s>
    <s id="4486:2">བསགས་པ་ཐམས་ཅད་ཀྱི་མཐའ་ཟད་པ་ཡིན་ལ། མཐོ་བ་དག་ནི་ལྟུང་བ་ཡིན་ཏེ། </s>
  </p>
  <p id="4487">
    <s id="4487:1">གང་མཐོ་བ་ལས་མི་ལྟུང་བའི་ཐབས་གང་ཞིག་ཡོད་སྙམ་མོ། །</s>
  </p>
  <p id="4488">
    <s id="4488:1">དེ་འདི་སྙམ་དུ་སེམས་ཏེ། </s>
  </p>
  <p id="4489">
    <s id="4489:1">ཐབས་མེད་དོ་སྙམ་མོ། །</s>
  </p>
  <p id="4490">
    <s id="4490:1">དེ་འདི་སྙམ་དུ་སེམས་ཏེ། </s>
  </p>
  <p id="4491">
    <s id="4491:1">གང་དག་མི་མཐོ་བ་དེ་མི་ལྟུང་ངོ་སྙམ་མོ། །</s>
  </p>
  <p id="4492">
    <s id="4492:1">དེ་འདི་སྙམ་དུ་སེམས་ཏེ། </s>
  </p>
  <p id="4493">
    <s id="4493:1">ང་རྒྱལ་གྱིས་མཐོ་བར་འགྱུར་ཏེ། </s>
  </p>
  <p id="4494">
    <s id="4494:1">ང་རྒྱལ་མེད་ན་མཐོ་བ་མེད་དོ་སྙམ་ནས། </s>
  </p>
  <p id="4495">
    <s id="4495:1">དེ་ང་རྒྱལ་སྤང་བའི་ཕྱིར་ཆོས་སྟོན་ཏེ། </s>
  </p>
  <p id="4496">
    <s id="4496:1">ང་རྒྱལ་སྤང་བའི་ཕྱིར་ཆོས་བསྟན་ནས་སྙིང་རྗེ་དང་ལྡན་པའི་སེམས་ཀྱིས་དགེ་བ་བཅུའི་ལས་ཀྱི་ལམ་ཡང་དག་པར་རབ་ཏུ་བསྟན་ཏོ། །</s>
  </p>
  <p id="4497">
    <s id="4497:1">དེ་སྙིང་རྗེ་དང་ལྡན་པའི་སེམས་ཀྱིས་སེམས་ཅན་དེ་དག་ལ་དགེ་བ་བཅུའི་ལས་ཀྱི་ལམ་ཡང་དག་པར་རབ་ཏུ་བསྟན་ནས། </s>
  </p>
  <p id="4498">
    <s id="4498:1">ལུས་ཞིག་སྟེ་ཤི་བའི་འོག་ཏུ་ཚངས་པའི་འཇིག་རྟེན་དུ་སྐྱེས་སོ། །</s>
  </p>
  <p id="4499">
    <s id="4499:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་དྲང་སྲོང་ལམ་བྱིན་ཞེས་བྱ་བར་གྱུར་པ་གང་སྙིང་རྗེ་དང་ལྡན་པའི་སེམས་ཀྱིས་དེ་དག་ལ་དགེ་བ་བཅུའི་ལས་ཀྱི་ལམ་ལ་ཡང་དག་པར་རབ་ཏུ་བསྟན་ནས་</s>
  </p>
  <p id="4500">
    <s id="4500:1">ཚངས་པའི་འཇིག་རྟེན་དུ་སྐྱེས་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="4501">
    <s id="4501:1">ང་དེར་གྱུར་ཏོ། །</s>
  </p>
  <p id="4502">
    <s id="4502:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སྙིང་རྗེ་དང་ལྡན་པའི་སེམས་ཀྱིས་དགེ་བ་བཅུའི་ལས་ཀྱི་ལམ་ཡང་དག་པར་རབ་ཏུ་བསྟན་པར་བྱ་སྟེ། </s>
  </p>
  <p id="4503">
    <s id="4503:1">དེ་ཕྱིར་མི་ལྡོག་པ་ཉིད་ལ་གནས་པར་འགྱུར་རོ། །</s>
  </p>
  <p id="4504">
    <s id="4504:1">མཽད་གལ་གྱི་བུ་ངས་གནས་ཤེས་པར་བྱ་བའི་དོན་དུ་འདས་པའི་དུས་ནས་དེ་བཞིན་དུ་སྦྱར་ཏེ། </s>
  </p>
  <p id="4505">
    <s id="4505:1">མཽད་གལ་གྱི་བུ་སྔོན་བྱུང་བ་འདས་པའི་དུས་ནས། </s>
  </p>
  <p id="4506">
    <s id="4506:1">དེའི་ཕ་རོལ་གྱི་ཡང་ཆེས་ཕ་རོལ་ན་དྲང་སྲོང་ཤིན་ཏུ་ཁྲིད་བྱེད་ཅེས་བྱ་བ་ཕྱི་རོལ་གྱི་ལམ་གྱིས་འདོད་པ་དག་གི་འདོད་ཆགས་དང་བྲལ་བ་ལྔ་མངོན་པར་ཤེས་པ་ཞིག་བྱུང་ངོ་། །</s>
  </p>
  <p id="4507">
    <s id="4507:1">དེ་འདི་སྙམ་དུ་སེམས་ཏེ། </s>
  </p>
  <p id="4508">
    <s id="4508:1">གང་གིས་སེམས་ཅན་འདི་དག་གི་སྐྱེ་བ་ཡང་ཐ་དད་པ་ཉིད་དུ་སྣང་། </s>
  </p>
  <p id="4509">
    <s id="4509:1">རིགས་ཀྱང་ཐ་དད་པ་ཉིད་དུ་སྣང་། </s>
  </p>
  <p id="4510">
    <s id="4510:1">རུས་ཀྱང་ཐ་དད་པ་ཉིད་དུ་སྣང་བའི་རྒྱུ་ནི་གང་རྐྱེན་ནི་གང་ཡིན་སྙམ་མོ། །</s>
  </p>
  <p id="4511">
    <s id="4511:1"><ref folio="F.240.a"/>དེ་འདི་སྙམ་དུ་སེམས་ཏེ། </s>
  </p>
  <p id="4512">
    <s id="4512:1">ཉོན་མོངས་པ་རབ་ཏུ་སྤྱོད་པ་ལས་གཞན་མ་ཡིན་ཏེ། </s>
  </p>
  <p id="4513">
    <s id="4513:1">ཇི་ལྟ་བུའི་ཉོན་མོངས་པ་རབ་ཏུ་སྤྱོད་ན། </s>
  </p>
  <p id="4514">
    <s id="4514:1">དེ་ལྟ་བུའི་ལས་མངོན་པར་འདུ་བྱེད་དོ། །</s>
  </p>
  <p id="4515">
    <s id="4515:1">ཇི་ལྟ་བུའི་ལས་མངོན་པར་འདུ་བྱེད་ན། </s>
  </p>
  <p id="4516">
    <s id="4516:1">དེ་ལྟ་བུའི་རྣམ་པར་སྨིན་པ་འགྲུབ་པར་འགྱུར་ཏེ། </s>
  </p>
  <p id="4517">
    <s id="4517:1">རྒྱུ་ལས་དང་ཉོན་མོངས་པ་ཡིན་ནོ། །</s>
  </p>
  <p id="4518">
    <s id="4518:1">ཉོན་མོངས་པ་དེ་གང་གི་ཡིན། </s>
  </p>
  <p id="4519">
    <s id="4519:1">ལས་མངོན་པར་འདུ་བྱེད་པ་དེ་ཡང་གང་གི་ཡིན། </s>
  </p>
  <p id="4520">
    <s id="4520:1">རྣམ་པར་སྨིན་པ་དེ་ཡང་སུ་ཞིག་གིས་མྱོང་བར་འགྱུར་རོ་སྙམ་མོ། །</s>
  </p>
  <p id="4521">
    <s id="4521:1">དེ་འདི་སྙམ་དུ་སེམས་ཏེ། </s>
  </p>
  <p id="4522">
    <s id="4522:1">ཚོགས་འདུས་པའི་དབང་གིས་ལས་མངོན་པར་འདུ་བྱེད་པ་ལས་གཞན་མ་ཡིན་ཏེ། </s>
  </p>
  <p id="4523">
    <s id="4523:1">དེ་ལ་ཉོན་མོངས་པ་ནི་བདག་གིས་ལས་བསྐྱེད་པར་བྱའོ་སྙམ་དུ་མི་སེམས། </s>
    <s id="4523:2">ལས་ཀྱང་བདག་གིས་རྣམ་པར་སྨིན་པར་འགྲུབ་པར་བྱའོ་སྙམ་དུ་མི་སེམས། </s>
    <s id="4523:3">རྣམ་པར་སྨིན་པ་ཡང་བདག་གིས་གང་ཞིག་རྣམ་པར་སྨིན་པར་བྱའོ་སྙམ་དུ་མི་སེམས་མོད་ཀྱི། </s>
    <s id="4523:4">འོན་ཀྱང་མེད་པའི་ཆོས་ལ་བདག་གོ་སྙམ་དུ་ཡོངས་སུ་བཟུང་ནས། </s>
  </p>
  <p id="4524">
    <s id="4524:1">སྡུག་བསྔལ་གྱི་ཚོགས་དང་སྦྲེལ་ཏོ། །</s>
  </p>
  <p id="4525">
    <s id="4525:1">སྡུག་བསྔལ་དེ་གང་ནས་ཀྱང་མ་བྱུང་། </s>
  </p>
  <p id="4526">
    <s id="4526:1">གང་གི་ཡང་མ་ཡིན་སུས་ཀྱང་མ་བསྐྱེད། </s>
  </p>
  <p id="4527">
    <s id="4527:1">ཅུང་ཟད་ཀྱང་ཡོངས་སུ་བཟུང་བ་མེད་དོ། །</s>
  </p>
  <p id="4528">
    <s id="4528:1">དེ་ཅིའི་ཕྱིར་ཞེ་ན། </s>
    <s id="4528:2">འདི་ལྟར་གང་ཞིག་བདག་གོ་སྙམ་པ་དེ་ནི་མེད་དེ་མེད་པ་ལ་མངོན་པར་ཞེན་ཏོ། །</s>
  </p>
  <p id="4529">
    <s id="4529:1">གང་བདག་མེད་པ་ལ་མངོན་པར་ཞེན་པ་དེ་བདག་ཉིད་ཆུད་གཟོན་ཏེ། </s>
  </p>
  <p id="4530">
    <s id="4530:1">བདག་མེད་པའི་ཆོས་དག་ལ་བདག་ཏུ་མངོན་པར་ཞེན་ཏོ། །</s>
  </p>
  <p id="4531">
    <s id="4531:1">དེ་བདག་ཏུ་མངོན་པར་ཞེན་ནས་སྡུག་བསྔལ་ཞེས་རྟོག་པར་བྱེད། </s>
  </p>
  <p id="4532">
    <s id="4532:1">གཙང་བ་དང་རྟག་གོ་ཞེས་རྟོག་པར་བྱེད་དོ། །</s>
  </p>
  <p id="4533">
    <s id="4533:1">གང་མེད་པའི་ཆོས་ལ་དེ་བདག་མེད་པ་དང་། མི་རྟག་པ་དང་མི་བདེ་བ་དང་མི་གཙང་བར་དེ་བཟོད་པ་འདི་དག་ཐོབ་ནས་</s>
  </p>
  <p id="4534">
    <s id="4534:1">བསྐལ་པ་གྲངས་མེད་པར་ནམས་ཀྱང་བདག་ཏུ་མངོན་པར་མ་ཞེན་ཏོ། །</s>
  </p>
  <p id="4535">
    <s id="4535:1">དེས་སེམས་ཅན་གྲངས་མེད་པ་དག་བདག་ཏུ་མངོན་པར་ཞེན་པ་ལས་བསྐྱོད་ནས་སྟོང་པ་ཉིད་ལ་རབ་ཏུ་བཙུད་དོ། །</s>
  </p>
  <p id="4536">
    <s id="4536:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་དྲང་སྲོང་ཤིན་ཏུ་ཁྲིད་བྱེད་ཅེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="4537">
    <s id="4537:1">དེ་ཅིའི་ཕྱིར་ཞེ་ན། </s>
    <s id="4537:2">ང་དེའི་ཚེ་དེའི་དུས་ན་དྲང་སྲོང་ཤིན་ཏུ་ཁྲིད་བྱེད་ཅེས་བྱ་བར་གྱུར་ཏོ། །</s>
  </p>
  <p id="4538">
    <s id="4538:1">ངས་སེམས་ཅན་དེ་དག་བདག་ཏུ་འདུ་ཤེས་པ་ལས་བསྐྱོད་ནས་སྟོང་པ་ཉིད་ལ་རབ་ཏུ་བཙུད་དོ། །</s>
  </p>
  <p id="4539">
    <s id="4539:1">མཽད་གལ་གྱི་བུ་ཇི་ཙམ་དུ་དེ་བཞིན་གཤེགས་པས་འདི་ལྟ་སྟེ། </s>
  </p>
  <p id="4540">
    <s id="4540:1">ཆོས་ཐམས་<ref folio="F.240.b"/>ཅད་མཉམ་པ་ཉིད་དུ་དེ་དག་བྱང་ཆུབ་མངོན་པར་རྫོགས་པར་སངས་རྒྱས་ན། </s>
  </p>
  <p id="4541">
    <s id="4541:1">སོ་སོའི་སྐྱེ་བོ་ཐོས་པ་དང་མི་ལྡན་པ་དག་བདག་ཏུ་རྟོག་པར་བྱེད། </s>
  </p>
  <p id="4542">
    <s id="4542:1">རྟག་པ་དང་གཙང་བར་རྟོག་པར་བྱེད་དེ། </s>
  </p>
  <p id="4543">
    <s id="4543:1">བདག་ཉིད་སྡུག་བསྔལ་གྱི་ཚོགས་དང་། སྦྲེལ་བ་ལ་ལྟོས། </s>
  </p>
  <p id="4544">
    <s id="4544:1">འདི་ལྟ་སྟེ་དཔེར་ན། དར་གྱི་སྲིན་བུ་ནི་བདག་ཉིད་ཀྱིས་བདག་དཀྲིས་ཏེ་མེས་སྲེག་ཅིང་འབར་བ་ན་རང་གི་སྲིན་བལ་ཡང་དག་པར་བྱུང་བ་དེ་ཉིད་ཀྱིས་སྲེག་གོ། །</s>
  </p>
  <p id="4545">
    <s id="4545:1">དེ་བཞིན་དུ་བྱིས་པ་སོ་སོའི་སྐྱེ་བོ་རང་ལས་ཡང་དག་པར་བྱུང་བའི་སྡུག་བསྔལ་གྱི་ཚོགས་དེས་སྲེག་གོ། །</s>
  </p>
  <p id="4546">
    <s id="4546:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་ལས་མངོན་པར་འདུ་བྱེད་པ་ནི་འཆིང་བར་བལྟའོ། །</s>
  </p>
  <p id="4547">
    <s id="4547:1">མེ་དེ་ལ་མངོན་པར་ཞེན་ཅིང་ཀུན་ཏུ་འདོད་ཆགས་པ་དེས་སེམས་ཅན་དག་སྲེག་སྟེ། </s>
  </p>
  <p id="4548">
    <s id="4548:1">དེ་དག་སྲེག་པ་ན་སེམས་ཅན་དག་མ་རིག་པའི་སྒྲིབ་པས་སྲེག་པ་ལ་ཡང་དག་པར་སྦྱར་བའི་སྔོན་གྱི་མཐའ་མི་ཤེས་སོ། །</s>
  </p>
  <p id="4549">
    <s id="4549:1">མངོན་པར་ཞེན་པ་དང་། ཀུན་ཏུ་ཆགས་པ་ལ་མཁས་པའི་བྱང་ཆུབ་སེམས་དཔའ་ནི་ཕྱིར་མི་ལྡོག་ཅིང་མྱུར་དུ་ཆོས་ཉིད་ཐོབ་པར་འགྱུར་རོ། །</s>
  </p>
  <p id="4550">
    <s id="4550:1">མཽད་གལ་གྱི་བུ་ངས་གནས་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་བླ་ན་</s>
  </p>
  <p id="4551">
    <s id="4551:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་གནས་ཤེས་པ་ཀུན་འབྱུང་བ་ཤེས་པ་སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས</s>
  </p>
  <p id="4552">
    <s id="4552:1">དགེ་བའི་རྩ་བ་རྒྱ་ཆེ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="4553">
    <s id="4553:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="4554">
    <s id="4554:1">དེའི་ཕ་རོལ་གྱི་ཡང་ཆེས་ཕ་རོལ་ན་དྲང་སྲོང་གནས་འགོག་པ་ལ་མཁས་པ་ཞེས་བྱ་བ་</s>
    <s id="4554:2">སྲིད་པ་དང་འགྲོ་བའི་འཆིང་བ་དང་། སྐྱེ་བ་ཐམས་ཅད་ལ་མི་གནས་པ་ཞིག་བྱུང་ངོ་། །</s>
  </p>
  <p id="4555">
    <s id="4555:1">དེ་འདི་སྙམ་དུ་སེམས་ཏེ། </s>
  </p>
  <p id="4556">
    <s id="4556:1">ཀྱེ་མ་སེམས་ཅན་འདི་དག་ཐམས་ཅད་ནི་ཆོས་རྣམས་ཀྱི་རང་བཞིན་མ་ཤེས་པས་ཉོན་མོངས་སོ། </s>
  </p>
  <p id="4557">
    <s id="4557:1">དེ་དག་རང་བཞིན་མེད་པའི་ཆོས་རྣམས་ལ་མངོན་པར་ཞེན་ནས། </s>
  </p>
  <p id="4558">
    <s id="4558:1">བདག་ཉིད་སྡུག་བསྔལ་གྱི་རྒྱུ་ཡོངས་སུ་འཛིན་ཏོ། །</s>
  </p>
  <p id="4559">
    <s id="4559:1">བདག་ཉིད་སྡུག་བསྔལ་གྱི་རྒྱུ་ཡོངས་སུ་བཟུང་བས་བདག་ཉིད་སྡུག་བསྔལ་མྱོང་ངོ་། །</s>
  </p>
  <p id="4560">
    <s id="4560:1">སྙམ་ནས་དེ་རང་བཞིན་མེད་པའི་ཆོས་ཐམས་ཅད་རིག་ཅིང་མངོན་པར་འདུ་བྱེད་པའི་རྒྱུ་<ref folio="F.241.a"/>ཡོངས་སུ་ཤེས་སོ། །</s>
  </p>
  <p id="4561">
    <s id="4561:1">མངོན་པར་འདུ་བྱེད་པའི་རྒྱུ་ཡོངས་སུ་ཤེས་ནས། </s>
  </p>
  <p id="4562">
    <s id="4562:1">ཤེས་པའི་རྒྱུ་སྤེལ་ཅིང་མི་ཤེས་པའི་རྒྱུ་ཡང་དག་པར་བཅད་དོ། །</s>
  </p>
  <p id="4563">
    <s id="4563:1">མི་དགེ་བའི་ཆོས་ཐམས་ཅད་ནས་ཐམས་ཅད་དུ་ཡང་དག་པར་གཅད་པའི་ཕྱིར་ཞུགས་ཤིང་། དགེ་བའི་ཆོས་རྣམ་པར་འཕེལ་བར་བྱ་བ་ལ་ཡང་ཞུགས་སོ། །</s>
  </p>
  <p id="4564">
    <s id="4564:1">དེས་སེམས་ཅན་ཁྲི་ཕྲག་དཔག་ཏུ་མེད་པ་དག་གནས་ཤེས་པ་ཀུན་འབྱུང་བ་ཤེས་པ་ལ་ཡོངས་སུ་སྨིན་པར་བྱས་སོ། །</s>
  </p>
  <p id="4565">
    <s id="4565:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་དྲང་སྲོང་གནས་ཤེས་པ་འགོག་པ་མཁས་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ་</s>
  </p>
  <p id="4566">
    <s id="4566:1">ང་དེར་གྱུར་ཏོ། །</s>
  </p>
  <p id="4567">
    <s id="4567:1">ངས་སེམས་ཅན་དཔག་ཏུ་མེད་པ་དེ་དག་གནས་ཤེས་པ་ཀུན་འབྱུང་བ་ཤེས་པ་ལ་ཡོངས་སུ་སྨིན་པར་བྱས་སོ། །</s>
  </p>
  <p id="4568">
    <s id="4568:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་གནས་ཤེས་པ་ཀུན་འབྱུང་བ་ཤེས་པ་ཡོངས་སུ་སྨིན་པར་བྱ་བ་ལ་མཁས་པར་བྱའོ། །</s>
  </p>
  <p id="4569">
    <s id="4569:1">གནས་ཤེས་པ་ཀུན་འབྱུང་བ་ཤེས་པ་ལ་མཁས་པའི་བྱང་ཆུབ་སེམས་དཔའ་ནི་མྱུར་དུ་ཕྱིར་མི་ལྡོག་པའི་ཆོས་རྣམས་ལ་རབ་ཏུ་གནས་པར་འགྱུར་རོ། །</s>
  </p>
  <p id="4570">
    <s id="4570:1">མཽད་གལ་གྱི་བུ་ངས་གནས་ཤེས་པ་འགོག་པ་ཤེས་པར་བྱ་བའི་དོན་དུ། སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་བླ་ན་</s>
  </p>
  <p id="4571">
    <s id="4571:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་དེ་བཞིན་དུ་སྦྱར་ཏེ</s>
  </p>
  <p id="4572">
    <s id="4572:1">དགེ་བའི་རྩ་བ་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="4573">
    <s id="4573:1">མཽད་གལ་གྱི་བུ་སྔོན་བྱུང་བ་འདས་པའི་དུས་ན། </s>
  </p>
  <p id="4574">
    <s id="4574:1">འཁོར་བ་དཔག་ཏུ་མེད་པ་ནས། </s>
  </p>
  <p id="4575">
    <s id="4575:1">དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་ས་འཛིན་ཅེས་བྱ་བ་</s>
    <s id="4575:2">ཆོས་ཀྱི་རྒྱལ་པོ་ཆོས་དང་ལྡན་པ་སེམས་ཅན་རྣམས་ལ་སྙིང་བརྩེ་བ་ཞིག་བྱུང་ངོ་། །</s>
  </p>
  <p id="4576">
    <s id="4576:1">དེ་འདི་སྙམ་དུ་སེམས་ཏེ། </s>
  </p>
  <p id="4577">
    <s id="4577:1">དེ་ཅིའི་ཕྱིར་སེམས་ཅན་འདི་དག་སྡུག་བསྔལ་མི་ཟད་པ་མྱོང་། </s>
  </p>
  <p id="4578">
    <s id="4578:1">དེ་ཅིའི་ཕྱིར་འདི་དག་གྲོལ་བ་རྣམས་ཀྱི་ཐར་བར་འགྱུར་སྙམ་ནས། </s>
  </p>
  <p id="4579">
    <s id="4579:1">དེ་སེམས་ཅན་དེ་དག་གི་སྔོན་གྱི་ལས་མངོན་པར་འདུ་བྱེད་པ་ཡོངས་སུ་རྟོག་གོ །</s>
  </p>
  <p id="4580">
    <s id="4580:1">དེ་སེམས་ཅན་ཁ་ཅིག་ཀུན་ཏུ་འབར་བ་དག་གིས་བདག་གི་ངོ་བོ་རབ་ཏུ་འབར་ཞིང་ཤིན་ཏུ་འབར་བར་གྱུར་ནས་རྒྱུག་རབ་ཏུ་རྒྱུག་ཅིང་ཉམ་ཐག་པའི་སྐད་འབྱིན་པ་མཐོང་ངོ་། །</s>
  </p>
  <p id="4581">
    <s id="4581:1">སེམས་ཅན་ཁ་ཅིག་བྱའི་ཚོགས་ཀྱིས་གཙེས་ཏེ། </s>
  </p>
  <p id="4582">
    <s id="4582:1">ཉམ་ཐག་པའི་སྐད་འབྱིན་ཅིང་རྒྱུག་རབ་ཏུ་རྒྱུག་པ་མཐོང་ངོ་། །</s>
  </p>
  <p id="4583">
    <s id="4583:1">སེམས་ཅན་ཁ་ཅིག་སྲིན་བུ་དག་གིས་ཟོས་ནས། </s>
  </p>
  <p id="4584">
    <s id="4584:1"><ref folio="F.241.b"/>ཉམ་ཐག་པའི་སྐད་འབྱིན་ཅིང་རྒྱུག་རབ་ཏུ་རྒྱུག་པ་མཐོང་ངོ་། །</s>
  </p>
  <p id="4585">
    <s id="4585:1">སེམས་ཅན་ཁ་ཅིག་དྲི་ང་བས་ཁྱབ་ནས། </s>
  </p>
  <p id="4586">
    <s id="4586:1">ཉམ་ཐག་པའི་སྐད་འབྱིན་ཅིང་རྒྱུག་རབ་ཏུ་རྒྱུག་པར་མཐོང་ནས། </s>
  </p>
  <p id="4587">
    <s id="4587:1">དེ་འདི་སྙམ་དུ་སེམས་ཏེ། </s>
  </p>
  <p id="4588">
    <s id="4588:1">གནས་ལ་མངོན་པར་ཞེན་པའི་རྒྱུ་དང་། ལས་མངོན་པར་འདུ་བྱེད་པའི་རྒྱུས་སེམས་ཅན་འདི་དག་སྡུག་བསྔལ་སྣ་ཚོགས་མྱོང་ངོ་སྙམ་མོ། །</s>
  </p>
  <p id="4589">
    <s id="4589:1">དེ་སེམས་ཅན་གང་མི་རིགས་པ་ལ་ཡང་དག་པར་རབ་ཏུ་གནས་པར་མིག་གིས་མཐོང་བའི་སེམས་ཅན་དེ་དག་ལ་གནས་ཀྱི་སྐྱོན་དེ་དག་ཡང་དག་པར་སྟོན་ཏེ། </s>
  </p>
  <p id="4590">
    <s id="4590:1">ཁྱེད་ཅག་བདག་གི་གནས་དག་ལ་དགའ་བར་ཡང་དག་པར་རབ་ཏུ་བལྟས་པས་བདག་ལ་དགའ་བའི་རྒྱུས་སྡིག་པའི་ལས་འདི་དག་མངོན་པར་འདུས་བྱས་སོ། །</s>
  </p>
  <p id="4591">
    <s id="4591:1">གང་མངོན་པར་འདུས་བྱས་པའི་རྒྱུས་ལུས་ཀུན་ཏུ་འབར་ལ་རྒྱུག་རབ་ཏུ་རྒྱུག་གོ། །</s>
  </p>
  <p id="4592">
    <s id="4592:1">བྱའི་ཚོགས་དག་གིས་གཙེས་ཤིང་རྒྱུག་རབ་ཏུ་རྒྱུག །</s>
  </p>
  <p id="4593">
    <s id="4593:1">སྲིན་བུའི་ཚོགས་དག་གིས་ཟོས་ཤིང་རྒྱུག་རབ་ཏུ་རྒྱུག་གོ། །</s>
  </p>
  <p id="4594">
    <s id="4594:1">དྲི་ང་བས་ཁྱབ་ཅིང་རྒྱུག་རབ་ཏུ་རྒྱུག་སྟེ། </s>
  </p>
  <p id="4595">
    <s id="4595:1">དེ་དག་བདག་གི་ངོ་བོ་སོ་སོར་འདོད་པས་སྡུག་བསྔལ་ཉིད་ཡང་དག་པར་བསྐྱེད་པ་ལ་མ་གཏོགས་པར་བདེ་བ་ཅུང་ཟད་ཀྱང་རྗེས་སུ་མ་ཐོབ་བོ། །</s>
    <s id="4595:2">སོ་སོར་འཛིན་པའི་རྒྱུས་སྡིག་པའི་ལས་འདི་དག་མངོན་པར་འདུས་བྱས་སོ། །</s>
  </p>
  <p id="4596">
    <s id="4596:1">གང་རྣམ་པར་སྨིན་པ་འདི་མྱོང་ངོ་། །</s>
  </p>
  <p id="4597">
    <s id="4597:1">ཁྱེད་ཅག་ལུས་ལ་མི་ཟད་པའི་འདུ་ཤེས་ཉེ་བར་ཞོག་ཤིག །མངོན་པར་ཞེན་པ་མེད་པའི་འདུ་ཤེས་ཀྱང་ཉེ་བར་ཞོག་ཤིག །མི་གཙང་བའི་འདུ་ཤེས་ཀྱང་ཉེ་བར་ཞོག་ཤིག་དང་ལེགས་སོ། །</s>
  </p>
  <p id="4598">
    <s id="4598:1">དེ་ཆོས་བསྟན་པ་དེས་སེམས་ཅན་ཁྲི་ཕྲག་དཔག་ཏུ་མེད་པ་དག་ཕྱིར་མི་ལྡོག་པ་ཉིད་རྗེས་སུ་ཐོབ་བོ། །</s>
    <s id="4598:2">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་རྒྱལ་པོ་ས་འཛིན་ཅེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="4599">
    <s id="4599:1">ང་དེའི་ཚེ་དེའི་དུས་ན་རྒྱལ་པོ་ས་འཛིན་ཅེས་བྱ་བར་གྱུར་ཏོ། །</s>
  </p>
  <p id="4600">
    <s id="4600:1">ངས་སེམས་ཅན་ཁྲི་ཕྲག་དཔག་ཏུ་མེད་པ་དེ་དག་ཡོངས་སུ་འཛིན་པ་དེ་ལས་བཟློག་ནས་ཕྱིར་མི་ལྡོག་པ་ཉིད་ལ་རབ་ཏུ་བཙུད་དོ། །</s>
  </p>
  <p id="4601">
    <s id="4601:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་ཡོངས་སུ་འཛིན་པ་མེད་པ་ལ་བསླབ་པར་བྱའོ། །</s>
  </p>
  <p id="4602">
    <s id="4602:1">ཡོངས་སུ་འཛིན་པ་མེད་པ་ལ་སློབ་པའི་བྱང་ཆུབ་སེམས་དཔའ་ནི་མྱུར་དུ་ཕྱིར་མི་ལྡོག་པའི་ས་འཐོབ་པར་འགྱུར་རོ། །</s>
  </p>
  <p id="4603">
    <s id="4603:1">མཽད་གལ་གྱི་བུ་ངས་<ref folio="F.242.a"/>གནས་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ནས་མངོན་པར་འདུས་བྱས་པའི་བར་དང་། ཡང་དག་པར་རབ་ཏུ་བསྟན་པའི་བར་དུའོ། །</s>
    <s id="4603:2">མཽད་གལ་གྱི་བུ་སྔོན་བྱུང་བ་འདས་པའི་དུས་ནས་དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་དྲང་སྲོང་སྲིད་པ་ཤེས་པ་རྟོགས་པ་ཞེས་བྱ་བ་ཞིག་བྱུང་སྟེ</s>
  </p>
  <p id="4604">
    <s id="4604:1">བྱས་པ་དང་ལྡན་པ། ཀུན་ཤེས་པ་དང་། ཚོར་བ་ཤེས་པ་དང་། ཚོར་བ་པོ་ཤེས་པ་དང་། འདུ་བྱེད་ཤེས་པ་དང་། བྱེ་བྲག་ཤེས་པ་དང་། དགེ་བ་ཤེས་པ་དང་། ཁ་ན་མ་ཐོ་བ་དང་བཅས་པ་ཤེས་པ་དང་། ཁ་ན་མ་ཐོ་བ་མེད་པ་ཤེས་པ་དང་། བྱས་པ་ཤེས་པ་དང་། དེ་ལས་གཞན་པ་འཇིག་རྟེན་པའི་བཟོའི་གནས་དང་། ལས་ཀྱི་གནས་རྣམས་ལ་བསླབས་པར་གྱུར་ཏོ། །</s>
  </p>
  <p id="4605">
    <s id="4605:1">དེ་འདི་སྙམ་དུ་སེམས་ཏེ། </s>
  </p>
  <p id="4606">
    <s id="4606:1">བཟོ་གང་ལ་བསླབས་པས་སྐྱེ་བ་མེད། </s>
  </p>
  <p id="4607">
    <s id="4607:1">འཇིག་པ་མེད། </s>
  </p>
  <p id="4608">
    <s id="4608:1">འཆི་བ་མེད། </s>
  </p>
  <p id="4609">
    <s id="4609:1">མི་དགའ་བ་མེད་པ་ཡང་དག་པར་རབ་ཏུ་སྦྱང་ཞིང་། མི་དགའ་བ་དང་བྲལ་བའི་བཟོ་ཅུང་ཟད་ཡོད་དོ་སྙམ་མོ། །</s>
  </p>
  <p id="4610">
    <s id="4610:1">དེ་དེ་ལྟར་སོ་སོར་རྟོག་པ་ན་བཟོ་ཅུང་ཟད་ཀྱང་མ་དམིགས་ཏེ། </s>
  </p>
  <p id="4611">
    <s id="4611:1">གང་ལ་སློབ་པ་ན་སྐྱེ་བ་མེད། </s>
  </p>
  <p id="4612">
    <s id="4612:1">འཇིག་པ་མེད། </s>
  </p>
  <p id="4613">
    <s id="4613:1">འཆི་བ་མེད། </s>
  </p>
  <p id="4614">
    <s id="4614:1">སྐྱེས་པ་མེད་དོ། །</s>
  </p>
  <p id="4615">
    <s id="4615:1">དེ་འདི་སྙམ་དུ་སེམས་ཏེ། </s>
  </p>
  <p id="4616">
    <s id="4616:1">བྱ་བ་འདི་དག་ཐམས་ཅད་ནི་རྫ་མཁན་གྱི་སྣོད་དང་འདྲ་སྟེ། </s>
  </p>
  <p id="4617">
    <s id="4617:1">སེམས་ཅན་ཡང་མེད། </s>
  </p>
  <p id="4618">
    <s id="4618:1">འཆི་བ་ཡང་ཤེས་སོ། །</s>
  </p>
  <p id="4619">
    <s id="4619:1">གལ་ཏེ་སེམས་ཅན་དག་མངོན་པར་འདུ་མི་བྱེད་ན་འཆི་བ་མེད་ཅིང་སྐྱེས་པ་མེད་དོ་སྙམ་ནས། </s>
  </p>
  <p id="4620">
    <s id="4620:1">དེ་དེའི་ཚེ་དེ་ལྟ་བུའི་སེམས་ཀྱི་ཏིང་ངེ་འཛིན་ཐོབ་སྟེ། </s>
  </p>
  <p id="4621">
    <s id="4621:1">ཇི་ལྟར་སེམས་མཉམ་པར་བཞག་པས་སེམས་ཅན་རྣམས་ཀྱི་ལུས་ཐ་དད་པ་རྗེས་སུ་དྲན་ནོ། །</s>
  </p>
  <p id="4622">
    <s id="4622:1">དེ་སངས་རྒྱས་ཀྱི་ཞིང་གི་རྡུལ་ཕྲ་མོ་སྙེད་ཀྱི་སེམས་ཅན་རེ་རེའི་བདག་གི་ངོ་བོ་ཐ་དད་པ་རྗེས་སུ་དྲན་ནོ། །</s>
  </p>
  <p id="4623">
    <s id="4623:1">རྒྱུ་གང་དང་རྐྱེན་གང་དག་གིས་བདག་གི་ངོ་བོ་གྲུབ་པ་དེ་དག་ཐམས་ཅད་རྗེས་སུ་དྲན་ཞིང་། དམིགས་པ་གང་གིས་བདག་གི་ངོ་བོ་ཐ་དད་པ་དེ་དག་ཐམས་ཅད་རྗེས་སུ་དྲན་ནོ། །</s>
  </p>
  <p id="4624">
    <s id="4624:1">དེ་འདི་སྙམ་དུ་སེམས་ཏེ། </s>
  </p>
  <p id="4625">
    <s id="4625:1">གང་གིས་བདག་གི་ངོ་བོ་མངོན་པར་འགྲུབ་པར་མི་འགྱུར་བའི་ཤེས་པ་དེ་གང་ལས་འཐོབ་སྙམ་མོ། །</s>
  </p>
  <p id="4626">
    <s id="4626:1">དེ་འདི་སྙམ་དུ་སེམས་ཏེ། </s>
  </p>
  <p id="4627">
    <s id="4627:1">མངོན་པར་འདུ་མི་བྱེད་པ་ལས་གཞན་མ་ཡིན་ཏེ། </s>
  </p>
  <p id="4628">
    <s id="4628:1">གང་ཞིག་མངོན་པར་འདུ་མི་བྱེད་ན་དེ་ཐ་དད་པར་འགྱུར་བ་མེད་ན་ཡང་། </s>
    <s id="4628:2">རྒྱུ་མངོན་པར་འདུ་བྱེད་པ་ལྟ་ག་ལ་ཡོད་སྙམ་མོ། །</s>
  </p>
  <p id="4629">
    <s id="4629:1"><ref folio="F.242.b"/>དེ་འདི་སྙམ་དུ་སེམས་ཏེ། </s>
  </p>
  <p id="4630">
    <s id="4630:1">མ་རིག་པ་དང་སྲེད་པ་ལས་གཞན་མ་ཡིན་ཏེ། </s>
  </p>
  <p id="4631">
    <s id="4631:1">སྲེད་པའི་རྒྱུས་ལས་མངོན་པར་འདུ་བྱེད་དེ། </s>
  </p>
  <p id="4632">
    <s id="4632:1">སྐྱོན་དེ་དག་རབ་ཏུ་མི་ཤེས་སོ། །</s>
  </p>
  <p id="4633">
    <s id="4633:1">སྲེད་པ་འགགས་ན་ལས་མངོན་པར་འདུ་མི་བྱེད་དེ། </s>
  </p>
  <p id="4634">
    <s id="4634:1">ཤེས་པ་དེ་ཡང་རབ་ཏུ་མི་ཤེས་སོ། །</s>
  </p>
  <p id="4635">
    <s id="4635:1">དེ་ལྟ་བས་ན་མཁས་པས་ཡེ་ཤེས་ཀྱི་སྣང་བ་བྱའོ། །</s>
  </p>
  <p id="4636">
    <s id="4636:1">ཡེ་ཤེས་ཀྱི་སྣང་བའི་བྱང་ཆུབ་སེམས་དཔའ་ནི་ཕྱིར་མི་ལྡོག་པ་ཉིད་ལ་རབ་ཏུ་གནས་པར་འགྱུར་རོ་སྙམ་མོ། །</s>
  </p>
  <p id="4637">
    <s id="4637:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་རྒྱལ་པོ་དྲང་སྲོང་ཤེས་པ་རྟོགས་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="4638">
    <s id="4638:1">དེ་ཅིའི་ཕྱིར་ཞེ་ན། </s>
    <s id="4638:2">ང་དེའི་ཚེ་དེའི་དུས་ན་རྒྱལ་པོ་དྲང་སྲོང་ཤེས་པ་རྟོགས་པ་ཞེས་བྱ་བར་གྱུར་ཏོ། །</s>
  </p>
  <p id="4639">
    <s id="4639:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་ཤེས་པ་རྟོགས་པར་བྱའོ། །</s>
  </p>
  <p id="4640">
    <s id="4640:1">དངོས་པོ་ཤེས་པ་རྟོགས་པའི་བྱང་ཆུབ་སེམས་དཔའ་ནི་ཕྱིར་མི་ལྡོག་པ་ཉིད་ལ་རབ་ཏུ་གནས་པར་འགྱུར་རོ། །</s>
  </p>
  <p id="4641">
    <s id="4641:1">མཽད་གལ་གྱི་བུ་ངས་ཕྱི་མའི་མཐའ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་བླ་ན་</s>
  </p>
  <p id="4642">
    <s id="4642:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཕྱི་མའི་མཐའ་ཤེས་པ་སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས་</s>
  </p>
  <p id="4643">
    <s id="4643:1">དགེ་བའི་རྩ་བ་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="4644">
    <s id="4644:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན་གཙོ་བོ་བློ་གྲོས་དྲང་པོ་ཞེས་བྱ་བ་སེམས་ཅན་རྣམས་ཀྱི་རྩོད་པ་གཅོད་པ་ལ་མཁས་པ། </s>
    <s id="4644:2">སེམས་ཅན་ཐམས་ཅད་ཀྱི་རྟོག་པ་སྨྲས་པ་ཙམ་ཉིད་ཀྱིས་སྨྲས་པ་འདི་དག་ནི་རྒྱལ་ལོ། །</s>
  </p>
  <p id="4645">
    <s id="4645:1">སྨྲས་པ་འདི་དག་ནི་མི་རྒྱལ་ལོ་ཞེས་ཡང་དག་པར་རབ་ཏུ་ཤེས་པ་ཞིག་བྱུང་ངོ་། །</s>
  </p>
  <p id="4646">
    <s id="4646:1">དེ་ཡང་ལུས་དང་སེམས་ཀྱི་སྤྱོད་ལམ་མཆོག་ཏུ་མཛེས་ཏེ། </s>
  </p>
  <p id="4647">
    <s id="4647:1">དེ་བལྟ་བའི་ཕྱིར་མཐོང་བ་ཙམ་ཉིད་ཀྱིས་སེམས་ཅན་རྣམས་ཀྱི་མིག་འཆིང་ངོ་། །</s>
  </p>
  <p id="4648">
    <s id="4648:1">གཙོ་བོ་བློ་གྲོས་དྲང་པོ་དོན་བྱ་བའི་ཕྱིར་ལངས་ནས་གཅིག་པུ་དབེན་པར་སོང་སྟེ། </s>
  </p>
  <p id="4649">
    <s id="4649:1">ནང་དུ་ཡང་དག་འཇོག་ལ་ཞུགས་པ་དང་། </s>
    <s id="4649:2">དེ་ལྟ་བུའི་སེམས་ཀྱི་ཏིང་ངེ་འཛིན་འདི་ཐོབ་ནས། </s>
  </p>
  <p id="4650">
    <s id="4650:1">ཇི་ལྟར་སེམས་མཉམ་པར་བཞག་པས་ལྷའི་མིག་ཐོབ་བོ། །</s>
    <s id="4650:2">དེ་ལྷའི་མིག་གིས་སེམས་ཅན་དག་འཆི་བ་དང་། སྐྱེ་བ་དང་། བདེ་འགྲོ་དང་། <ref folio="F.243.a"/>ངན་འགྲོར་སྐྱེས་པ་མཐོང་ནས</s>
  </p>
  <p id="4651">
    <s id="4651:1">དེ་འདི་སྙམ་དུ་སེམས་ཏེ། </s>
  </p>
  <p id="4652">
    <s id="4652:1">གང་འཇིག་རྟེན་འདི་ནས་འཇིག་རྟེན་ཕ་རོལ་ཏུ་འགྲོ་བའི་ཆོས་དེ་གང་ཡིན་སྙམ་པ་དང་། </s>
    <s id="4652:2">གང་འཇིག་རྟེན་འདི་ནས་འཇིག་རྟེན་ཕ་རོལ་ཏུ་འགྲོ་བ་དེ་འདི་ཡིན་ཞེས་མ་དམིགས་སོ། །</s>
  </p>
  <p id="4653">
    <s id="4653:1">དེ་འདི་སྙམ་དུ་སེམས་ཏེ། </s>
  </p>
  <p id="4654">
    <s id="4654:1">ཆོས་འདི་དག་གི་རང་གི་ངོ་བོ་ནི་ཆུ་ཟླ་ལྟ་བུ་སྟེ། </s>
  </p>
  <p id="4655">
    <s id="4655:1">འདི་ལྟ་སྟེ་དཔེར་ན་ཆུའི་ནང་དུ་ཟླ་བ་སོང་བ་དང་། ཆུ་ཟླའི་དཀྱིལ་འཁོར་དུ་རྣམ་པར་རིག་པ་ཡང་སྣང་ངོ་། །</s>
    <s id="4655:2">དེ་བཞིན་དུ་ཆོས་འདི་དག་ཐམས་ཅད་ཀྱང་ཆུ་ཟླ་དང་འདྲ་སྟེ། </s>
  </p>
  <p id="4656">
    <s id="4656:1">ཆོས་རྣམས་ཀྱི་འཕོ་བ་ཡང་མེད་ལ། འཇིག་རྟེན་ཕ་རོལ་ཏུ་རྣམ་པར་རིག་པར་ཡང་སྣང་སྟེ། </s>
  </p>
  <p id="4657">
    <s id="4657:1">གང་འཇིག་རྟེན་འདི་ནས་འཇིག་རྟེན་ཕ་རོལ་ཏུ་འཕོ་བའི་ལས་འདི་ན་ཆུང་ཟད་ཀྱང་མེད་དོ་སྙམ་མོ། །</s>
  </p>
  <p id="4658">
    <s id="4658:1">དེའི་ཚེ་སྐྱེ་བོ་དག་ཆུ་ཟླ་ལྟ་བུའི་ཆོས་ཐམས་ཅད་ལ་བཙུད་ཅིང་རབ་ཏུ་བཀོད་དོ། །</s>
  </p>
  <p id="4659">
    <s id="4659:1">དེའི་སྐྱེ་བོ་དེ་དག་ཆུ་ཟླ་ལྟ་བུའི་ཆོས་ཐམས་ཅད་རྟོགས་ནས། </s>
  </p>
  <p id="4660">
    <s id="4660:1">ཕྱིར་མི་ལྡོག་པའི་ཆོས་ལ་རབ་ཏུ་གནས་སོ། །</s>
  </p>
  <p id="4661">
    <s id="4661:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་གཙོ་བོ་བློ་གྲོས་དྲང་པོ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="4662">
    <s id="4662:1">ང་དེའི་ཚེ་དེའི་དུས་ན་གཙོ་བོ་བློ་གྲོས་དྲང་པོ་ཞེས་བྱ་བར་གྱུར་ཏོ། །</s>
  </p>
  <p id="4663">
    <s id="4663:1">ངས་སེམས་ཅན་ཁྲི་ཕྲག་དཔག་ཏུ་མེད་པ་དག་ཕྱིར་མི་ལྡོག་པ་ཉིད་ལ་རབ་ཏུ་བཙུད་དོ། །</s>
  </p>
  <p id="4664">
    <s id="4664:1">བྱང་ཆུབ་སེམས་དཔའ་དེ་དག་ཐམས་ཅད་ཀྱང་སངས་རྒྱས་ཀྱི་ཞིང་ཡོངས་སུ་དག་པར་བྱས། </s>
  </p>
  <p id="4665">
    <s id="4665:1">སེམས་ཅན་དཔག་ཏུ་མེད་པ་དག་གི་དོན་བྱས་ནས་སེམས་ཅན་དཔག་ཏུ་མེད་པ་དག་ཕྱིར་མི་ལྡོག་པ་ཉིད་ལ་རབ་ཏུ་བཙུད་དོ། །</s>
  </p>
  <p id="4666">
    <s id="4666:1">ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་སོ། །</s>
  </p>
  <p id="4667">
    <s id="4667:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་ཆོས་ཐམས་ཅད་ཆུ་ཟླའི་ངོ་བོ་ལྟ་བུར་མོས་པར་བྱའོ། །</s>
  </p>
  <p id="4668">
    <s id="4668:1">ཆོས་ཐམས་ཅད་ཆུ་ཟླའི་ངོ་བོ་ལྟ་བུར་མོས་པའི་བྱང་ཆུབ་སེམས་དཔའ་ནི་མྱུར་དུ་ཕྱིར་མི་ལྡོག་པའི་ས་ཐོབ་པར་འགྱུར་རོ། །</s>
  </p>
  <p id="4669">
    <s id="4669:1">མཽད་གལ་གྱི་བུ་ངས་ཕྱི་མའི་མཐའ་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་དགེ་བའི་རྩ་བ་དཔག་ཏུ་མེད་པ་དག་མངོན་པར་འདུས་བྱས་པ་ནས་དེ་བཞིན་སྦྱར་རོ། །</s>
  </p>
  <p id="4670">
    <s id="4670:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="4671">
    <s id="4671:1">དེའི་ཚེ་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་དྲང་སྲོང་ལྷ་བཟང་ཞེས་བྱ་བ་རྫུ་འཕྲུལ་ཆེ་ཞིང་<ref folio="F.243.b"/>གཟི་བརྗིད་ཆེ་ལ་མཐུ་ཆེ་བ་ཕྱི་རོལ་གྱི་ལམ་གྱིས་འདོད་པ་དག་གི་འདོད་ཆགས་དང་བྲལ་བ་ལྔ་མངོན་པར་ཤེས་པ་ཞིག་བྱུང་ངོ་། །</s>
  </p>
  <p id="4672">
    <s id="4672:1">དེ་ནས་རྒྱལ་པོ་དྲང་སྲོང་ལྷ་བཟང་གཅིག་པུ་དབེན་པར་སོང་སྟེ། </s>
  </p>
  <p id="4673">
    <s id="4673:1">ནང་དུ་ཡང་དག་འཇོག་ལ་ཞུགས་ནས་འདི་སྙམ་དུ་སེམས་སོ། །</s>
  </p>
  <p id="4674">
    <s id="4674:1">བདག་གིས་འདིར་སེམས་ཅན་དག་འཆི་བ་དང་། སྐྱེ་བ་དང་། ངན་པ་དང་། བཟང་པོ་དང་། བདེ་འགྲོ་དང་། ངན་འགྲོར་འགྲོ་བ་མཐོང་བ་དེའི་རྒྱུ་ནི་གང་རྐྱེན་ནི་</s>
    <s id="4674:2">གང་ཡིན་གང་གིས་སེམས་ཅན་དེ་དག་ལུས་གཅིག་པོ་ཤི་ནས་</s>
  </p>
  <p id="4675">
    <s id="4675:1">སྐྱེ་བ་ཞེས་བྱ་བ་སྣང་སྟེ</s>
  </p>
  <p id="4676">
    <s id="4676:1">ལ་ལ་ནི་སེམས་ཅན་དམྱལ་བ་རྣམས་སུ་སྐྱེ། </s>
  </p>
  <p id="4677">
    <s id="4677:1">ལ་ལ་ནི་དུད་འགྲོའི་སྐྱེ་གནས་སུ། ལ་ལ་ནི་གཤིན་རྗེའི་འཇིག་རྟེན་དུ། ལ་ལ་ནི་ལྷ་མ་ཡིན་གྱི་རིས་སུ། </s>
    <s id="4677:2">ལ་ལ་ནི་ཚངས་པར། ལ་ལ་ནི་རྒྱལ་རིགས་སུ། ལ་ལ་ནི་རྗེའུ་རིགས་སུ། ལ་ལ་ནི་དམངས་རིགས་སུ། </s>
    <s id="4677:3">ལ་ལ་ནི་རྒྱལ་ཆེན་བཞིའི་རིས་ཀྱི་ལྷའི་རྒྱལ་པོ་ལྷ་རྣམས་སུ། ལ་ལ་ནི་ལྷ་མཐུ་བོ་ཆེ། </s>
  </p>
  <p id="4678">
    <s id="4678:1">ལ་ལ་ནི་ལྷའི་རྒྱལ་པོའི་ཡོངས་སུ་སྤྱོད་པ་པ། </s>
    <s id="4678:2">ལ་ལ་ནི་སུམ་ཅུ་རྩ་གསུམ་དུ། ལ་ལ་ནི་འཐབ་བྲལ་དང་། དགའ་ལྡན་དང་། འཕྲུལ་དགའ་དང་གཞན་འཕྲུལ་དབང་བྱེད་རྣམས་སུ། </s>
    <s id="4678:3">ལ་ལ་ནི་མི་ལས་ཤི་ནས་</s>
  </p>
  <p id="4679">
    <s id="4679:1">ཚངས་པར་སྐྱེ། </s>
  </p>
  <p id="4680">
    <s id="4680:1">ལ་ལ་ནི་ཚངས་རིས་དང་ཚངས་པའི་མདུན་ན་འདོན་དང་ཚངས་འཁོར་དང་། ཚངས་པ་ཆེན་པོ་རྣམས་སུ། </s>
    <s id="4680:2">དེ་བཞིན་དུ་འོད་དང་འོད་ཆུང་དང་ཚད་མེད་འོད་དང་འོད་གསལ་ནས་དགེ་རྒྱས་ཀྱི་བར་དུའོ། །</s>
    <s id="4680:3">ཆེ་བ་དང་། ཆུང་ཆེ་དང་། ཚད་མེད་ཆེ་བ་དང་། འབྲས་བུ་ཆེ་བ་དང་། </s>
    <s id="4680:4">འདུ་ཤེས་མེད་པའི་སེམས་ཅན་དང་། </s>
    <s id="4680:5">མི་ཆེ་བ་དང་མི་གདུང་བ་ནས་འོག་མིན་གྱི་ལྷ་རྣམས་ཀྱི་བར་དུ་སྐྱེ། </s>
  </p>
  <p id="4681">
    <s id="4681:1">ལ་ལ་ནི་ནམ་མཁའ་མཐའ་ཡས་སྐྱེ་མཆེད་དུ། ལ་ལ་ནི་རྣམ་ཤེས་མཐའ་ཡས་སྐྱེ་མཆེད་དུ། ལ་ལ་ནི་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་ལྷ་རྣམས་ཀྱི་ནང་དུ་སྐྱེའོ་སྙམ་མོ། །</s>
  </p>
  <p id="4682">
    <s id="4682:1">དེ་འདི་སྙམ་དུ་སེམས་ཏེ། </s>
  </p>
  <p id="4683">
    <s id="4683:1">ཉོན་མོངས་པའི་བྱེ་བྲག་དང་། ལས་ཀྱི་བྱེ་བྲག་དང་། སྐྱེ་བའི་བྱེ་བྲག་ལས་གཞན་མ་ཡིན་ཏེ། </s>
  </p>
  <p id="4684">
    <s id="4684:1">ཉོན་མོངས་པའི་རྒྱུ་མངོན་པར་གྲུབ་ན་ལས་ཀྱི་རྒྱུ་མངོན་པར་གྲུབ་ཅིང་། ལས་ཀྱི་རྒྱུ་སྐྱེའོ་སྙམ་མོ། །</s>
  </p>
  <p id="4685">
    <s id="4685:1">དེ་འདི་སྙམ་དུ་སེམས་ཏེ། </s>
  </p>
  <p id="4686">
    <s id="4686:1">གལ་ཏེ་ཉོན་མོངས་པར་མ་གྱུར་ན་ལས་མངོན་པར་འདུ་བྱེད་པར་མི་འགྱུར་ལས་མངོན་པར་འདུ་བྱེད་པ་མེད་ན་སྐྱེ་བར་མི་འགྱུར་རོ་སྙམ་མོ། །</s>
  </p>
  <p id="4687">
    <s id="4687:1">དེ་འདི་སྙམ་དུ་སེམས་ཏེ། </s>
  </p>
  <p id="4688">
    <s id="4688:1">འདི་ལས་གོང་ན་ཆེས་ཞི་<ref folio="F.244.a"/>བའམ། ཆེས་གྱ་ནོམ་པ་ཅི་ཡོད་སྙམ་མོ། །</s>
  </p>
  <p id="4689">
    <s id="4689:1">དེ་དེ་ལྟར་ཚུལ་བཞིན་ཡིད་ལ་བྱས་པས་འདུ་ཤེས་ཀྱི་ཚོར་བ་འགགས་ཤིང་སྙོམས་པར་འཇུག་པ་དག་ལ་སེམས་རབ་ཏུ་འཇོག་གོ། །</s>
  </p>
  <p id="4690">
    <s id="4690:1">དེ་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཐམས་ཅད་ལས་ཡང་དག་པར་འདས་ཏེ། </s>
  </p>
  <p id="4691">
    <s id="4691:1">འདུ་ཤེས་ཀྱི་ཚོར་བ་འགགས་ཤིང་སྙོམས་པར་འཇུག་པ་ལ་ཉེ་བར་ཞུགས་སོ། །</s>
  </p>
  <p id="4692">
    <s id="4692:1">དེ་ཏིང་ངེ་འཛིན་དེ་ལས་ལངས་ནས་དབུགས་ཕྱུང་སྟེ། </s>
  </p>
  <p id="4693">
    <s id="4693:1">སྡུག་བསྔལ་འདི་ལས་ངེས་པར་འབྱུང་བ་ཡོད་དོ་སྙམ་ནས། </s>
  </p>
  <p id="4694">
    <s id="4694:1">དེའི་ཚེ་སྐྱེ་བོའི་ཚོགས་མང་པོའི་ནང་དུ་འདུག་ནས་འདུ་ཤེས་ཀྱི་ཚོར་བ་འགོག་པ་ལ་སྙོམས་པར་འཇུག་པ་སྟོན། </s>
  </p>
  <p id="4695">
    <s id="4695:1">གྲོགས་པོ་དག་གང་ཏིང་ངེ་འཛིན་འདི་ལྟ་བུ་ཤེས་ན་དེ་བྱང་ཆུབ་སེམས་དཔའི་ཆོས་རྣམས་ལས་ཕྱིར་མི་ལྡོག་པར་འགྱུར་ཞིང་། མ་རྟོགས་པ་ཡང་རྟོགས་པར་འགྱུར་རོ། །</s>
  </p>
  <p id="4696">
    <s id="4696:1">དེའི་ཚེ་དེའི་འཁོར་བཞི་པོ་དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏོ། །</s>
  </p>
  <p id="4697">
    <s id="4697:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་རྒྱལ་པོ་དྲང་སྲོང་ལྷ་བཟང་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ་</s>
  </p>
  <p id="4698">
    <s id="4698:1">ང་དེར་གྱུར་ཏོ། །</s>
  </p>
  <p id="4699">
    <s id="4699:1">ངས་འཁོར་བཞི་པོ་དེ་དག་འདུ་ཤེས་ཀྱི་ཚོར་བ་འགོག་པ་ལ་སྙོམས་པར་འཇུག་པ་ཐོས་ནས་ཕྱིར་མི་ལྡོག་པར་གྱུར་ཏོ། །</s>
  </p>
  <p id="4700">
    <s id="4700:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་བྱང་ཆུབ་སེམས་དཔའི་སྤྱད་པ་སྤྱོད་པ་ན་འདུ་བྱེད་དག་ལས་ངེས་པར་འབྱུང་བར་བལྟ་བར་བྱའོ། །</s>
  </p>
  <p id="4701">
    <s id="4701:1">འདུ་བྱེད་དག་ལས་ངེས་པར་འབྱུང་བར་ལྟ་བའི་བྱང་ཆུབ་སེམས་དཔའ་ནི་ལས་ཀྱི་སྒྲིབ་པ་རི་རབ་ཙམ་ཡོད་ཀྱང་སེམས་བསྐྱེད་པ་གཅིག་གིས་སེལ་བར་བྱེད། </s>
  </p>
  <p id="4702">
    <s id="4702:1">འཇིག་པར་བྱེད། </s>
  </p>
  <p id="4703">
    <s id="4703:1">འཐོར་བར་བྱེད། </s>
  </p>
  <p id="4704">
    <s id="4704:1">འཇོམས་པར་བྱེད་དོ། །</s>
  </p>
  <p id="4705">
    <s id="4705:1">མཽད་གལ་གྱི་བུ་ངས་ཕྱི་མའི་མཐའ་ཤེས་པ་འགོག་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ནས་མངོན་པར་འདུས་བྱས་པའི་བར་དུའོ། །</s>
    <s id="4705:2">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="4706">
    <s id="4706:1">དེའི་ཕ་རོལ་གྱི་ཡང་ཆེས་ཕ་རོལ་ན་དྲང་སྲོང་ཆེན་པོ་བྲམ་ཟེ་དབང་པོའི་ལྷ་ཞེས་བྱ་བ་</s>
    <s id="4706:2">རྫུ་འཕྲུལ་ཆེ་ཞིང་གཟི་བརྗིད་ཆེ་ལ་མཐུ་ཆེ་བ་ཕྱི་རོལ་གྱི་ལམ་གྱིས་འདོད་པའི་འདོད་ཆགས་དང་བྲལ་བ་ཞིག་བྱུང་ངོ་། །</s>
  </p>
  <p id="4707">
    <s id="4707:1">དེས་བསམ་གཏན་དང་པོ་ལ་གནས་ནས་མངོན་པར་ཤེས་པ་ལྔ་བསྒྲུབས་སོ། །</s>
  </p>
  <p id="4708">
    <s id="4708:1">དེ་འདི་སྙམ་དུ་སེམས་ཏེ། </s>
  </p>
  <p id="4709">
    <s id="4709:1"><ref folio="F.244.b"/>བསམ་གཏན་དང་པོ་ལ་གནས་ན་འདུ་བྱེད་ཐམས་ཅད་ལས་ངེས་པར་འབྱུང་བ་རྗེས་སུ་འཐོབ་པར་ནུས་སོ་སྙམ་མོ། །</s>
  </p>
  <p id="4710">
    <s id="4710:1">དེ་འདི་སྙམ་དུ་སེམས་ཏེ། </s>
  </p>
  <p id="4711">
    <s id="4711:1">བསམ་གཏན་དང་པོ་འདི་ལ་རོ་མྱང་བར་བྱ་བ་ཡོད། </s>
  </p>
  <p id="4712">
    <s id="4712:1">ཉེས་དམིགས་ཡོད། </s>
  </p>
  <p id="4713">
    <s id="4713:1">ངེས་པར་འབྱུང་བ་ཡོད་ཅིང་། </s>
    <s id="4713:2">དེ་འདིར་རོ་མྱང་བ་དང་ཉེས་དམིགས་དང་། ངེས་པར་འབྱུང་བ་དམིགས་ཏེ། </s>
  </p>
  <p id="4714">
    <s id="4714:1">དེ་ལ་འདུ་བྱེད་ཐམས་ཅད་ལས་ངེས་པར་འབྱུང་བ་ཡོད་དོ། །</s>
  </p>
  <p id="4715">
    <s id="4715:1">སངས་རྒྱས་བཅོམ་ལྡན་འདས་ཀྱི་བསྟན་པའི་གཞི་གཅིག་ལ་ངེས་པར་འབྱུང་བ་ཕུན་སུམ་ཚོགས་པ་རོ་མྱང་བ་དང་། ཉེས་དམིགས་དང་ངེས་པར་འབྱུང་བ་མིག་གི་སྐྱེ་མཆེད་ལ་རོ་མྱང་བ་དང་། ཉེས་དམིགས་དང་ངེས་པར་འབྱུང་བ་ནས། </s>
  </p>
  <p id="4716">
    <s id="4716:1">ཡིད་ཀྱི་སྐྱེ་མཆེད་ཀྱི་བར་དུའོ། །</s>
    <s id="4716:2">དེ་བཞིན་དུ་སྦྱར་ཏེ། </s>
  </p>
  <p id="4717">
    <s id="4717:1">དྲི་དང་། རོ་དང་། རེག་བྱ་དང་། ཆོས་ཀྱི་སྐྱེ་མཆེད་ལ་རོ་མྱང་བ་དང་། ཉེས་དམིགས་དང་ངེས་པར་འབྱུང་བ་ཡོད་དོ། །</s>
  </p>
  <p id="4718">
    <s id="4718:1">དེ་ལྟ་བས་ན་བྱང་ཆུབ་སེམས་དཔས་ཆོས་ཐམས་ཅད་ལ་རོ་མྱང་བ་དང་། ཉེས་དམིགས་དང་། ངེས་པར་འབྱུང་བར་རྣམ་པར་རིག་པར་བྱའོ་སྙམ་མོ། །</s>
  </p>
  <p id="4719">
    <s id="4719:1">ད་དེ་ལྟར་ཚུལ་བཞིན་ཡིད་ལ་བྱེད་པ་ན་དེས་མི་སྐྱེ་བའི་ཆོས་ལ་བཟོད་པ་ཐོབ་བོ། །</s>
    <s id="4719:2">དེ་ཏིང་ངེ་འཛིན་དེ་ལས་ལངས་ནས་</s>
  </p>
  <p id="4720">
    <s id="4720:1">གྲོང་དང་གྲོང་ཁྱེར་དང་གྲོང་རྡལ་དང་། རྒྱལ་པོའི་ཕོ་བྲང་འཁོར་དུ་འདུག་སྟེ</s>
  </p>
  <p id="4721">
    <s id="4721:1">སེམས་ཅན་རྣམས་ལ་མི་སྐྱེ་བའི་བཟོད་པ་ཐོབ་པའི་ཆོས་སྟོན་པ་ན་དེས་སེམས་ཅན་ཁྲི་ཕྲག་དཔག་ཏུ་མེད་པ་དག་མི་སྐྱེ་བའི་བཟོད་པ་ལ་བཙུད་དོ། །</s>
  </p>
  <p id="4722">
    <s id="4722:1">མཽད་གལ་གྱི་བུ་འདི་ཇི་སྙམ་དུ་སེམས། དེའི་ཚེ་དེའི་དུས་ན་དྲང་སྲོང་བྲམ་ཟེ་དབང་པོའི་ལྷ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="4723">
    <s id="4723:1">ང་དེའི་ཚེ་དེའི་དུས་ན་དྲང་སྲོང་བྲམ་ཟེ་དབང་པོའི་ལྷ་ཞེས་བྱ་བར་གྱུར་ཏོ། །</s>
  </p>
  <p id="4724">
    <s id="4724:1">ངས་སྲོག་ཆགས་ཁྲི་ཕྲག་དཔག་ཏུ་མེད་པ་དེ་དག་མི་སྐྱེ་བའི་ཆོས་ཀྱི་བཟོད་པ་ལ་རབ་ཏུ་བཙུད་དོ། །</s>
  </p>
  <p id="4725">
    <s id="4725:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་མི་སྐྱེ་བའི་ཆོས་ཀྱི་བཟོད་པ་ཐོབ་པ་ལ་མངོན་པར་བརྩོན་པར་བྱ། </s>
  </p>
  <p id="4726">
    <s id="4726:1">གཞན་དག་ལ་ཡང་མི་སྐྱེ་བའི་ཆོས་ཀྱི་བཟོད་པ་ཐོབ་པར་བྱ་བའི་ཕྱིར་ཆོས་བསྟན་པར་བྱའོ། །</s>
  </p>
  <p id="4727">
    <s id="4727:1">མཽད་གལ་གྱི་བུ་ངས་ཕྱི་མའི་མཐའ་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་བདག་བླ་ན་</s>
  </p>
  <p id="4728">
    <s id="4728:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཇི་ལྟར་ཡང་དག་པར་རབ་ཏུ་བསྟན་པར་བྱ་<ref folio="F.245.a"/>སྙམ་ནས་</s>
  </p>
  <p id="4729">
    <s id="4729:1">དགེ་བའི་རྩ་བ་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="4730">
    <s id="4730:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="4731">
    <s id="4731:1">དེའི་ཕ་རོལ་གྱི་ཡང་ཆེས་ཕ་རོལ་ན་དྲང་སྲོང་གདོལ་པ་ཡིད་འོང་ཞེས་བྱ་བ། </s>
    <s id="4731:2">རྫུ་འཕྲུལ་ཆེ་ཞིང་གཟི་བརྗིད་ཆེ་ལ། མཐུ་ཆེ་བ་ལྔ་མངོན་པར་ཤེས་པ་ཞིག་བྱུང་ངོ་། །</s>
  </p>
  <p id="4732">
    <s id="4732:1">དེ་ནས་གཅིག་པུ་དབེན་པར་སོང་ནས་ནང་དུ་ཡང་དག་འཇོག་ལ་ཞུགས་ཏེ། </s>
  </p>
  <p id="4733">
    <s id="4733:1">དེ་འདི་སྙམ་དུ་སེམས་སོ། །</s>
  </p>
  <p id="4734">
    <s id="4734:1">ཆོས་འདི་དག་ལ་རིགས་དང་རུས་སུ་བརྟག་པ་མེད་དེ། </s>
  </p>
  <p id="4735">
    <s id="4735:1">ཆོས་ཉིད་ལ་ཆོས་སུ་བརྟག་པ་མེད་ཅིང་ཆོས་མ་ཡིན་པ་ཡང་མེད། </s>
  </p>
  <p id="4736">
    <s id="4736:1">ཆོས་འདི་དག་ལ་ཡོན་ཏན་ཉིད་ཀྱིས་བརྟག་པ་མེད་ཅིང་ཡོན་ཏན་མ་ཡིན་པ་ཡང་མེད། </s>
  </p>
  <p id="4737">
    <s id="4737:1">གང་དང་གང་དུ་ཆོས་དམིགས་པ་ཉིད་དེ་ཆོས་གནས་པ་ཞེས་བྱ་སྟེ། </s>
  </p>
  <p id="4738">
    <s id="4738:1">ཡོན་ཏན་ནི་གང་ཡིན་ཡོན་ཏན་མ་ཡིན་པ་ནི་གང་ཡིན། </s>
  </p>
  <p id="4739">
    <s id="4739:1">གང་འཆི་བའི་ཚེ་སེམས་འགྱོད་པ་དེ་ནི་ཡོན་ཏན་མ་ཡིན་ནོ། །</s>
  </p>
  <p id="4740">
    <s id="4740:1">གང་འཆི་བའི་ཚེ་སེམས་བདེ་བ་དེ་ནི་ཡོན་ཏན་ནོ། །</s>
  </p>
  <p id="4741">
    <s id="4741:1">དེ་ལྟ་བས་ན་མཁས་པས་ལས་མངོན་པར་འདུ་བྱེད་ན་ལས་དེ་མངོན་པར་འདུ་བྱའོ། །</s>
  </p>
  <p id="4742">
    <s id="4742:1">གང་སེམས་བདེ་བ་མངོན་པར་འདུ་བྱེད་པ་དེ་ནི་སྐྲག་པ་མེད་ཅིང་དངངས་པར་མི་འགྱུར་རོ། །</s>
  </p>
  <p id="4743">
    <s id="4743:1">སྙམ་ནས་དེའི་ཚེ་ཏིང་ངེ་འཛིན་དེ་ལས་ལངས་ནས་ཕྱོགས་བཅུའི་འཇིག་རྟེན་དུ་སོང་སྟེ། </s>
  </p>
  <p id="4744">
    <s id="4744:1">སེམས་ཅན་དེ་དག་ལ་སྒྲ་དབྱངས་འདི་སྐད་བསྒྲགས་སོ། །</s>
  </p>
  <p id="4745">
    <s id="4745:1">མཁས་པ་དག་ནི་མི་སྐྱེ་བའི་ཆོས་ལ་མི་སྐྲག་མི་དངང་། དངང་བར་མི་འགྱུར་ཏེ། </s>
  </p>
  <p id="4746">
    <s id="4746:1">གང་འདི་ལྟར་བྱིས་པ་སོ་སོའི་སྐྱེ་བོ་ཐོས་པ་དང་མི་ལྡན་པ་དེ་དག་ནི་སྐྲག་པར་རིག་པར་བྱའོ། །</s>
  </p>
  <p id="4747">
    <s id="4747:1">དེ་ཅིའི་ཕྱིར་ཞེ་ན། </s>
    <s id="4747:2">ཆོས་ཀྱི་ངོ་བོ་གང་ཡང་མི་དམིགས་ཏེ། </s>
  </p>
  <p id="4748">
    <s id="4748:1">གང་ངོ་བོ་ཉིད་ཅན་དང་། གང་ངོ་བོ་ཉིད་མེད་པ་དེ་ལ་སྐྱེ་བ་མེད་ཅིང་འགག་པ་མེད་དོ། །</s>
  </p>
  <p id="4749">
    <s id="4749:1">དེ་ལ་གང་བཟོད་པར་འདོད་པ་ཕྱོགས་གཅིག་ངེས་པར་ཁས་ལེན་པ་འདི་ནི་མི་སྐྱེ་བའི་ཆོས་ལ་བཟོད་པ་ཞེས་བྱའོ། །</s>
  </p>
  <p id="4750">
    <s id="4750:1">དེ་ལ་ཁྱེད་ཅག་མ་སྐྲག་མ་དངང་དངས་པར་མ་བྱེད་ཅིག །</s>
  </p>
  <p id="4751">
    <s id="4751:1">བདུད་ཀྱི་སྤྱོད་ཡུལ་ལ་མ་སྤྱོད་མ་འཇུག་ཤིག །</s>
    <s id="4751:2">གང་ཡང་དག་པ་མ་ཡིན་པའི་ཆོས་ལ་ཡང་དག་པར་ཁས་ལེན་པ་དེ་ནི་བདུད་ཀྱི་སྤྱོད་ཡུལ་ཡིན་ནོ། །</s>
  </p>
  <p id="4752">
    <s id="4752:1">ངས་ཆོས་དེ་བཤད་པ་ན་སྲོག་ཆགས་ཁྲི་ཕྲག་དཔག་ཏུ་མེད་པ་དག་མི་སྐྱེ་བའི་ཆོས་ལ་བཟོད་པ་ཐོབ་ཅིང་བླ་ན་</s>
  </p>
  <p id="4753">
    <s id="4753:1">མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏོ། །</s>
  </p>
  <p id="4754">
    <s id="4754:1">མཽད་གལ་གྱི་བུ་དེ་ཇི་<ref folio="F.245.b"/>སྙམ་དུ་སེམས། དེའི་ཚེ་དེའི་དུས་ན་དྲང་སྲོང་གདོལ་པ་ཡིད་འོང་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="4755">
    <s id="4755:1">ང་དེའི་ཚེ་དེའི་དུས་ན་དྲང་སྲོང་གདོལ་པ་ཡིད་འོང་ཞེས་བྱ་བར་གྱུར་ཏོ། །</s>
  </p>
  <p id="4756">
    <s id="4756:1">ངས་སེམས་ཅན་ཁྲི་ཕྲག་དཔག་ཏུ་མེད་པ་དེ་དག་མི་སྐྱེ་བའི་ཆོས་ཀྱི་བཟོད་པ་ལ་རབ་ཏུ་བཙུད་དོ། །</s>
  </p>
  <p id="4757">
    <s id="4757:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་མི་སྐྱེ་བའི་ཆོས་ལ་བཟོད་པ་ཐོབ་པར་བྱ་བའི་ཕྱིར་ཆོས་བསྟན་པར་བྱ། </s>
  </p>
  <p id="4758">
    <s id="4758:1">དེ་ཡང་སྐྱེ་བོའི་ཚོགས་མང་པོ་དག་ཡང་དག་པར་འཛིན་དུ་གཞུག་པར་བྱའོ། །</s>
  </p>
  <p id="4759">
    <s id="4759:1">མཽད་གལ་གྱི་བུ་ངས་འཆི་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་བླ་ན་</s>
  </p>
  <p id="4760">
    <s id="4760:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་སེམས་ཅན་རྣམས་ལ་འཆི་བ་ཤེས་པ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས་</s>
  </p>
  <p id="4761">
    <s id="4761:1">དགེ་བའི་རྩ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="4762">
    <s id="4762:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས་དེའི་ཕ་རོལ་གྱི་ཡང་ཆེས་ཕ་རོལ་ན་རྒྱལ་པོ་དྲང་སྲོང་བློ་གྲོས་རྒྱ་མཚོ་ཞེས་བྱ་བ་</s>
    <s id="4762:2">རྫུ་འཕྲུལ་ཆེ་ཞིང་གཟི་བརྗིད་ཆེ་ལ་མཐུ་ཆེ་བ་ཕྱི་རོལ་གྱི་ལམ་གྱིས་འདོད་པ་རྣམས་ལ་འདོད་ཆགས་དང་བྲལ་བ། འཇིག་རྟེན་ལ་སྙིང་བརྩེ་བར་ཡང་དག་པར་རབ་ཏུ་གནས་པ་ཞིག་བྱུང་ངོ་། །</s>
  </p>
  <p id="4763">
    <s id="4763:1">དེ་འདི་སྙམ་དུ་སེམས་ཏེ། </s>
  </p>
  <p id="4764">
    <s id="4764:1">བདག་ཅིའི་ཕྱིར་ནགས་ཚལ་ན་དོན་མེད་པར་གནས། </s>
  </p>
  <p id="4765">
    <s id="4765:1">གང་བདག་གིས་ནགས་ཚལ་འདི་དག་ཐམས་ཅད་རྒྱུ་གསུམ་དུ་གཞག་པར་བྱ་སྟེ། </s>
  </p>
  <p id="4766">
    <s id="4766:1">གང་རླུང་ནད་ཅན་དེ་དག་ལ་ནགས་ཚལ་གྱི་ཆ་གཅིག་གཞག་པར་བྱ། </s>
  </p>
  <p id="4767">
    <s id="4767:1">གང་བད་ཀན་ཅན་དེ་དག་ལ་ཆ་གཉིས་གཞག་པར་བྱ། </s>
  </p>
  <p id="4768">
    <s id="4768:1">གང་མཁྲིས་ནད་ཅན་དེ་དག་ལ་ཆ་གསུམ་པ་གཞག་པར་བྱའོ་སྙམ་མོ། །</s>
  </p>
  <p id="4769">
    <s id="4769:1">དེ་འདི་སྙམ་དུ་སེམས་ཏེ། </s>
  </p>
  <p id="4770">
    <s id="4770:1">གང་བདག་གིས་ནགས་ཚལ་དེ་དག་ཐམས་ཅད་དུ་རོ་བཙལ་བར་བྱ་བ་མཐོང་ནས་</s>
  </p>
  <p id="4771">
    <s id="4771:1">རོ་འདི་དག་ནི་སྐྱུར་བ་དང་། ལན་ཚྭ་དང་། མངར་བ་དང་། ཁ་བ་དང་། ཚ་བ་དང་། བསྐ་བའོ། །</s>
  </p>
  <p id="4772">
    <s id="4772:1">ནགས་ཚལ་ནི་གང་ཡིན་རོར་བརྩི་བ་ནི་གང་ཡིན་སྙམ་མོ། །</s>
  </p>
  <p id="4773">
    <s id="4773:1">དེའི་ཚེ་དེ་ལ་ནགས་ཚལ་གྱི་ལྷ་དེ་དག་ཐམས་ཅད་ཀྱིས་ཐལ་མོ་སྦྱར་ནས་མངོན་པར་སོང་སྟེ། </s>
  </p>
  <p id="4774">
    <s id="4774:1">དེའི་རྐང་པ་ལ་མགོ་བོས་ཕྱག་འཚལ་ནས། </s>
  </p>
  <p id="4775">
    <s id="4775:1">རང་རང་གི་རོ་བརྗོད་དེ། </s>
  </p>
  <p id="4776">
    <s id="4776:1">གང་ཤིང་གི་<ref folio="F.246.a"/>ནགས་ཚལ་གྱི་རོ་སྐྱུར་བ་འཆང་བ་དེ་དག་སྐྱུར་བ་སྨྲའོ། །</s>
  </p>
  <p id="4777">
    <s id="4777:1">གང་དག་ལན་ཚྭའི་རོ་འཆང་བ་དེ་དག་ལན་ཚྭའི་རོ་སྨྲའོ། །</s>
  </p>
  <p id="4778">
    <s id="4778:1">གང་དག་རོ་ཁ་བ་འཆང་བ་དེ་དག་རོ་ཁ་བ་སྨྲའོ། །</s>
  </p>
  <p id="4779">
    <s id="4779:1">གང་དག་རོ་ཚ་བ་འཆང་བ་དེ་དག་རོ་ཚ་བ་སྨྲའོ། །</s>
  </p>
  <p id="4780">
    <s id="4780:1">གང་དག་རོ་བསྐ་བ་འཆང་བ་དེ་དག་རོ་བསྐ་བ་སྨྲའོ། །</s>
  </p>
  <p id="4781">
    <s id="4781:1">གང་དག་རོ་མངར་བ་འཆང་བ་དེ་དག་རོ་མངར་བ་སྨྲའོ། །</s>
  </p>
  <p id="4782">
    <s id="4782:1">དེ་འདི་སྙམ་དུ་སེམས་ཏེ། </s>
  </p>
  <p id="4783">
    <s id="4783:1">ནགས་ཚལ་བ་རྣམས་ཀྱིས་ནི་རང་རང་གི་རོ་ཇི་ལྟ་བ་བཞིན་སྨྲས་ན་སེམས་ཅན་རྣམས་ཀྱི་ནད་ཀུན་ནས་ལྡང་བ་དུ་ཞིག་ཡོད་སྙམ་མོ། །</s>
  </p>
  <p id="4784">
    <s id="4784:1">དེ་འདི་སྙམ་དུ་སེམས་ཏེ། </s>
  </p>
  <p id="4785">
    <s id="4785:1">སེམས་ཅན་རྣམས་ཀྱི་ནད་ཀུན་ནས་ལྡང་བ་ནི་བཞི་སྟེ། </s>
  </p>
  <p id="4786">
    <s id="4786:1">རླུང་ནད་དང་། མཁྲིས་ནད་དང་། བད་ཀན་དང་འདུས་པའོ། །</s>
  </p>
  <p id="4787">
    <s id="4787:1">དེ་བསྡུ་ན་དོན་གསུམ་སྟེ། </s>
  </p>
  <p id="4788">
    <s id="4788:1">རླུང་ནད་དང་མཁྲིས་ནད་དང་བད་ཀན་ནོ། །</s>
  </p>
  <p id="4789">
    <s id="4789:1">གང་འདུས་པ་ནི་རླུང་ནད་དང་མཁྲིས་ནད་དང་བད་ཀན་དང་བཅས་པའོ། །</s>
  </p>
  <p id="4790">
    <s id="4790:1">དེ་ལ་ནགས་ཚལ་གྱི་སྐྱུར་བ་དང་། བསྐ་བ་གང་ཡིན་པ་དེ་དག་རྣམ་པར་འབྱེད་པར་བྱེད། </s>
  </p>
  <p id="4791">
    <s id="4791:1">ནགས་ཚལ་གྱི་སྐྱུར་བ་དང་། ཁ་བ་གང་ཡིན་པ་དེ་དག་རྣམ་པར་འབྱེད་པར་བྱེད། </s>
  </p>
  <p id="4792">
    <s id="4792:1">ནགས་ཚལ་གྱི་སྐྱུར་བ་དང་ཚ་བ་གང་ཡིན་པ་དེ་དག་རྣམ་པར་འབྱེད་པར་བྱེད། </s>
  </p>
  <p id="4793">
    <s id="4793:1">ནགས་ཚལ་གྱི་སྐྱུར་བ་དང་ལན་ཚྭའི་རོ་གང་ཡིན་པ་དེ་དག་རྣམ་པར་འབྱེད་པར་བྱེད། </s>
  </p>
  <p id="4794">
    <s id="4794:1">ནགས་ཚལ་གྱི་སྐྱུར་བ་དང་། མངར་བ་གང་ཡིན་པ་དེ་དག་རྣམ་པར་འབྱེད་པར་བྱེད། </s>
  </p>
  <p id="4795">
    <s id="4795:1">ནགས་ཚལ་གྱི་དེ་བཞིན་དུ་སྦྱར་ཏེ། </s>
  </p>
  <p id="4796">
    <s id="4796:1">བསྐ་བ་དང་སྐྱུར་བ་གང་ཡིན་པ་དེ་དག་རྣམ་པར་འབྱེད་པར་བྱེད། </s>
  </p>
  <p id="4797">
    <s id="4797:1">ནགས་ཚལ་གྱི་བསྐ་བ་དང་ལན་ཚྭ་དང་། ཁ་བ་དང་། ཚ་བ་དང་། མངར་བ་གང་ཡིན་པ་དེ་དག་རྣམ་པར་འབྱེད་པར་བྱེད་དེ། </s>
  </p>
  <p id="4798">
    <s id="4798:1">ནགས་ཚལ་གྱི་རོར་བརྩི་བ་གང་ཡིན་པ་དེ་དག་རྣམ་པར་འབྱེད་དོ། །</s>
  </p>
  <p id="4799">
    <s id="4799:1">དེ་སེམས་ཅན་གྱི་རང་བཞིན་ཡང་རིག་ནགས་ཚལ་གྱི་རང་བཞིན་ཡང་རིག་ནས། </s>
  </p>
  <p id="4800">
    <s id="4800:1">གསོ་བའི་དཔྱད་ཤེས་པ་སྦྱར་རོ། །</s>
  </p>
  <p id="4801">
    <s id="4801:1">དེ་ལ་ནད་པའི་ཕྱོགས་གསུམ་སྟེ། </s>
  </p>
  <p id="4802">
    <s id="4802:1">ངེས་པར་འཆི་བའི་ཆོས་དང་། འཚོ་བའི་ཆོས་དང་གསུམ་པ་སྟེ་མ་གསོས་ན་འཆི་བའོ། །</s>
  </p>
  <p id="4803">
    <s id="4803:1">དེ་ལ་སྨན་པ་མཁས་པས་གསོ་སྨན་སྦྱར་བར་བྱ་སྟེ། </s>
  </p>
  <p id="4804">
    <s id="4804:1">འཚོ་བའི་ཆོས་ལ་མ་འོངས་པའི་སྡུག་བསྔལ་གྱི་ཚོར་བས་ཉམ་ཐག་པར་འགྱུར་བའི་ཕྱིར་གསོ་སྨན་སྦྱར་བར་བྱ། </s>
  </p>
  <p id="4805">
    <s id="4805:1">འཆི་བའི་ཆོས་ལ་ད་ལྟར་གྱི་ཚོར་བས་ཉམ་ཐག་པའི་ཕྱིར་གསོ་སྨན་སྦྱར་བར་བྱའོ། །</s>
  </p>
  <p id="4806">
    <s id="4806:1">ཇི་<ref folio="F.246.b"/>ལྟར་ན་ཚོར་བ་བསལ་བས་བདེ་བའི་དུས་བྱེད་པ། </s>
    <s id="4806:2">གང་གསོས་ན་</s>
  </p>
  <p id="4807">
    <s id="4807:1">འཚོལ་མ་གསོས་ན་</s>
  </p>
  <p id="4808">
    <s id="4808:1">འཆི་བ་དེ་ལ། སྨན་པས་སྲོག་ལ་ཕན་གདགས་པའི་ཕྱིར། </s>
    <s id="4808:2">གསོ་སྨན་སྦྱོར་བར་བྱེད་དེ</s>
  </p>
  <p id="4809">
    <s id="4809:1">འཆི་བའི་ཆོས་ཀྱི་ཚོར་བ་བསལ་བའི་ཕྱིར། གསོ་སྨན་སྦྱོར་བར་བྱེད། </s>
  </p>
  <p id="4810">
    <s id="4810:1">འཚོ་བའི་ཆོས་ཀྱི་སྲོག་ལ་ཕན་གདགས་པའི་ཕྱིར། གསོ་སྨན་སྦྱོར་བར་བྱེད། </s>
  </p>
  <p id="4811">
    <s id="4811:1">མ་ངེས་པ་ལ་སྡུག་བསྔལ་གྱི་ཚོར་བས་ཉམ་ཐག་པ་མེད་པར་བྱ་བའི་ཕྱིར། རྩི་སྨན་སྦྱོར་བར་བྱེད་དེ། </s>
  </p>
  <p id="4812">
    <s id="4812:1">ཇི་ལྟར་ན། སྡུག་བསྔལ་གྱི་ཚོར་བ་བསལ་བས་དུས་བྱེད་སྙམ་མོ། །</s>
  </p>
  <p id="4813">
    <s id="4813:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་རྒྱལ་པོ་དྲང་སྲོང་བློ་གྲོས་རྒྱ་མཚོ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="4814">
    <s id="4814:1">དེ་ཅིའི་ཕྱིར་ཞེ་ན། </s>
    <s id="4814:2">ང་དེའི་ཚེ་དེའི་དུས་ན་རྒྱལ་པོ་དྲང་སྲོང་བློ་གྲོས་རྒྱ་མཚོ་ཞེས་བྱ་བར་གྱུར་ཏོ། །</s>
  </p>
  <p id="4815">
    <s id="4815:1">ངས་སེམས་ཅན་དེ་དག་གི་ཚོར་བ་བསལ་བ་ཉེ་བར་བཟུང་ནས་ཇི་ལྟར་ན་ཚོར་བ་བསལ་ཏེ། </s>
  </p>
  <p id="4816">
    <s id="4816:1">བདེ་བས་དུས་བྱེད་པར་འགྱུར་སྙམ་ནས་གསོ་སྨན་སྦྱར་ཏོ། །</s>
  </p>
  <p id="4817">
    <s id="4817:1">སེམས་ཅན་འཚོ་བའི་ཆོས་ཅན་རྣམས་ཇི་ལྟར་ན་ཉོན་མོངས་པ་མེད་པས་འཚོ་བར་འགྱུར་སྙམ་ནས་གསོས་སྨན་སྦྱར། </s>
  </p>
  <p id="4818">
    <s id="4818:1">གང་དག་གསོས་སྨན་མ་རྙེད་པར་དུས་བྱེད་པ་དེ་དག་གི་སྲོག་ཡོངས་སུ་རྫོགས་པར་བྱ་བའི་ཕྱིར་གསོ་སྨན་སྦྱར་ཏོ། །</s>
  </p>
  <p id="4819">
    <s id="4819:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་</s>
  </p>
  <p id="4820">
    <s id="4820:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་སེམས་ཅན་ཐམས་ཅད་ཀྱི་ཆོས་བཤད་པ་ལེ་ལོ་མེད་པར་བྱ། </s>
  </p>
  <p id="4821">
    <s id="4821:1">སྲོག་ཀྱང་བཏང་སྟེ་སེམས་ཅན་རྣམས་ལ་ཡང་དག་པ་ཇི་ལྟ་བ་བཞིན་ཤིན་ཏུ་བསྟན་པར་བྱ། </s>
  </p>
  <p id="4822">
    <s id="4822:1">ཡང་དག་པ་ཇི་ལྟ་བ་བཞིན་ཤིན་ཏུ་བསྟན་པ་ནི་ཐོས་པ་ལ་རྨོངས་པ་མེད་པར་འགྱུར་རོ།། །།</s>
  </p>
  <p id="4823">
    <s id="4823:1">བམ་པོ་ཉི་ཤུ་གསུམ་པ། </s>
    <s id="4823:2">མཽད་གལ་གྱི་བུ་ངས་འཆི་བ་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་བླ་ན་</s>
  </p>
  <p id="4824">
    <s id="4824:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་འཆི་བ་ཤེས་པ་ཀུན་འབྱུང་བ་ཤེས་པ་སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས་</s>
  </p>
  <p id="4825">
    <s id="4825:1">དགེ་བའི་རྩ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="4826">
    <s id="4826:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་<ref folio="F.247.a"/>ཏུ་མེད་ཅིང་གྲངས་མེད་བསམ་གྱིས་མི་ཁྱབ་གཞལ་དུ་མེད། </s>
  </p>
  <p id="4827">
    <s id="4827:1">གཞལ་གྱིས་མི་ལང་བརྗོད་དུ་མེད་པའི་འཁོར་བ་དེའི་ཕ་རོལ་གྱི་ཡང་ཆེས་ཕ་རོལ་ན་དྲང་སྲོང་ཕྱི་མའི་མཐའ་སྒྲུབ་པ་ལ་མཁས་པ་ཞེས་བྱ་བ་</s>
    <s id="4827:2">རྫུ་འཕྲུལ་ཆེ་ཞིང་གཟི་བརྗིད་ཆེ་ལ་མཐུ་ཆེ་བ། ཕྱི་རོལ་གྱི་ལམ་གྱིས་འདོད་པ་དག་གི་འདོད་ཆགས་དང་བྲལ་བ་ཞིག་བྱུང་ངོ་། །</s>
  </p>
  <p id="4828">
    <s id="4828:1">དེ་གཅིག་པུ་དབེན་པར་སོང་སྟེ་ནང་དུ་ཡང་དག་འཇོག་ལ་ཞུགས་ནས་སེམས་ཀྱི་རྣམ་པར་རྟོག་པ་འདི་ལྟ་བུ་དག་སྐྱེས་ཏེ། </s>
  </p>
  <p id="4829">
    <s id="4829:1">ལས་ཀྱི་རྣམ་པར་སྨིན་པ་གང་གིས་འགྲོ་བའི་བྱེ་བྲག་སྣང་ངོ་སྙམ་མོ། །</s>
  </p>
  <p id="4830">
    <s id="4830:1">དེ་འདི་སྙམ་དུ་སེམས་ཏེ། </s>
  </p>
  <p id="4831">
    <s id="4831:1">སེམས་ཅན་སྣ་ཚོགས་པ་ཡིན་ལ་སེམས་ཅན་རྣམས་ཀྱི་རྒྱུད་ཀྱང་སྣ་ཚོགས་པ་ཡིན་ཏེ། </s>
  </p>
  <p id="4832">
    <s id="4832:1">དེ་ལྟར་ཉོན་མོངས་པ་སྣ་ཚོགས་དག་བྱུང་བས་ལས་སྣ་ཚོགས་དག་མངོན་པར་འདུ་བྱེད་པར་འགྱུར། </s>
  </p>
  <p id="4833">
    <s id="4833:1">ལས་སྣ་ཚོགས་དག་མངོན་པར་འདུ་བྱེད་པས་འགྲོ་བ་སྣ་ཚོགས་དག་དང་། སེམས་ཅན་དམྱལ་བ་རྣམས་ན་དམྱལ་བའི་བྱེ་བྲག །དུད་འགྲོའི་སྐྱེ་གནས་དག་ན་</s>
  </p>
  <p id="4834">
    <s id="4834:1">དུད་འགྲོའི་བྱེ་བྲག །གཤིན་རྗེའི་འཇིག་རྟེན་དག་ན་</s>
  </p>
  <p id="4835">
    <s id="4835:1">གཤིན་རྗེའི་བྱེ་བྲག །ལྷ་མ་ཡིན་དག་ན་</s>
  </p>
  <p id="4836">
    <s id="4836:1">ལྷ་མ་ཡིན་གྱི་བྱེ་བྲག །མི་དག་ལ་མིའི་བྱེ་བྲག། ལྷ་དག་ལ་ལྷའི་བྱེ་བྲག་དག་སྣང་ངོ་སྙམ་མོ། །</s>
  </p>
  <p id="4837">
    <s id="4837:1">དེ་འདི་སྙམ་དུ་སེམས་ཏེ། </s>
  </p>
  <p id="4838">
    <s id="4838:1">གང་གིས་འགྲོ་བ་དེ་དག་ཐམས་ཅད་བྱེ་བྲག་ཏུ་མི་འགྱུར་བའི་རྩི་སྨན་འགའ་ཡོད་དམ་སྙམ་མོ། །</s>
  </p>
  <p id="4839">
    <s id="4839:1">དེ་འདི་སྙམ་དུ་སེམས་ཏེ། </s>
  </p>
  <p id="4840">
    <s id="4840:1">སེམས་ཅན་ཐམས་ཅད་བདག་ལ་རབ་ཏུ་གནས་ནས། </s>
  </p>
  <p id="4841">
    <s id="4841:1">ཉོན་མོངས་པ་ཤིན་ཏུ་བསྐྱེད་ཉོན་མོངས་པའི་སེམས་ཀྱིས་ལས་མངོན་པར་འདུ་བྱེད་དེ། </s>
  </p>
  <p id="4842">
    <s id="4842:1">དེ་དག་གི་རྣམ་པར་སྨིན་པ་སྣ་ཚོགས་གྲུབ་བོ། །</s>
    <s id="4842:2">འོ་ན་བདག་གིས་ཆོས་དེ་དག་གི་བདག་གང་ཡིན་ཡོངས་སུ་བཙལ་བར་བྱའོ་སྙམ་ནས་</s>
  </p>
  <p id="4843">
    <s id="4843:1">ཅི་བདག་གཟུགས་ཡིན་ནམ། </s>
    <s id="4843:2">གལ་ཏེ་རེ་ཞིག་བདག་གཟུགས་སུ་སྣང་ན་</s>
  </p>
  <p id="4844">
    <s id="4844:1">གཟུགས་འཕེལ་བ་དང་ཡོངས་སུ་འགྲིབ་པ་ན་གང་གི་ཚེ་བདག་འཕེལ་བ་དང་ཡོངས་སུ་འགྲིབ་པར་མཐོང་བ་དེ་ལྟར་ནི་མ་ཡིན་ཏེ</s>
  </p>
  <p id="4845">
    <s id="4845:1">དེ་ལྟ་བས་ན་བདག་གཟུགས་མ་ཡིན་ནོ། །</s>
  </p>
  <p id="4846">
    <s id="4846:1">གལ་ཏེ་ཚོར་བ་བདག་ཡིན་ན་དེ་ཡིད་བདེ་བའི་གནས་དག་ལ་བདེ་བར་འགྱུར། </s>
  </p>
  <p id="4847">
    <s id="4847:1">ཡིད་མི་བདེ་བའི་གནས་དག་ལ་སྡུག་བསྔལ་བར་འགྱུར། </s>
  </p>
  <p id="4848">
    <s id="4848:1">བཏང་སྙོམས་ཀྱི་གནས་དག་ལ་སྡུག་བསྔལ་ཡང་མ་ཡིན། </s>
  </p>
  <p id="4849">
    <s id="4849:1">བདེ་བ་ཡང་མ་ཡིན་པར་འགྱུར་ཏེ། </s>
  </p>
  <p id="4850">
    <s id="4850:1">བདག་གི་མཚན་ཉིད་ནི་དེ་ལྟ་བུ་མ་ཡིན་པས་དེ་ལྟ་བས་ན་ཚོར་<ref folio="F.247.b"/>བ་བདག་མ་ཡིན། </s>
  </p>
  <p id="4851">
    <s id="4851:1">གལ་ཏེ་འདུ་ཤེས་བདག་ཡིན་ན་བདེ་བའི་ཚོར་བ་དག་ལ་བདེ་བ་རྗེས་སུ་འཇུག་པར་འགྱུར། </s>
  </p>
  <p id="4852">
    <s id="4852:1">སྡུག་བསྔལ་གྱི་ཚོར་བ་དག་ལ་སྡུག་བསྔལ་རྗེས་སུ་འཇུག་པར་འགྱུར། </s>
  </p>
  <p id="4853">
    <s id="4853:1">སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པའི་ཚོར་བ་དག་ལ་སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པའི་ཚོར་བ་རྗེས་སུ་འཇུག་པར་འགྱུར་ཏེ། </s>
  </p>
  <p id="4854">
    <s id="4854:1">གང་གཞན་གྱི་རྗེས་སུ་འཇུག་པར་འགྱུར་བ་དེ་ནི་བདག་གི་མཚན་ཉིད་མ་ཡིན་པས་དེ་ལྟ་བས་ན་འདུ་ཤེས་བདག་མ་ཡིན། </s>
  </p>
  <p id="4855">
    <s id="4855:1">གལ་ཏེ་འདུ་བྱེད་བདག་ཡིན་ན་དེ་དགེ་བ་དང་། མི་དགེ་བ་དང་། མི་གཡོ་བ་རྣམ་པ་གསུམ་སྟེ། </s>
  </p>
  <p id="4856">
    <s id="4856:1">རྣམ་པ་གསུམ་པོ་དེ་དག་གི་རྣམ་པར་སྨིན་པ་བདེ་བ་དང་། སྡུག་བསྔལ་དང་སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པའོ། །</s>
  </p>
  <p id="4857">
    <s id="4857:1">དེ་ལ་ཅི་བདག་དགེ་བའམ་འོན་ཏེ་མི་དགེ་བའམ། འོན་ཏེ་མི་གཡོ་བའི་བདག་དེ་ནི་འགྱུར་བར་མི་འདོད་པས། དེ་ལྟ་བས་ན་འདུ་བྱེད་བདག་མ་ཡིན། </s>
  </p>
  <p id="4858">
    <s id="4858:1">གལ་ཏེ་རྣམ་པར་ཤེས་པ་བདག་ཡིན་ན་ཅིའི་ཕྱིར་བདེ་བའི་ཚོར་བ་དག་ལ་བདེ་བར་རྗེས་སུ་འཇུག་པར་འགྱུར། </s>
  </p>
  <p id="4859">
    <s id="4859:1">སྡུག་བསྔལ་གྱི་ཚོར་བ་དག་ལ་སྡུག་བསྔལ་གྱི་རྗེས་སུ་འཇུག་པར་འགྱུར། </s>
  </p>
  <p id="4860">
    <s id="4860:1">སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པའི་ཚོར་བ་དག་ལ་བཏང་སྙོམས་རྗེས་སུ་འཇུག་པར་འགྱུར། </s>
  </p>
  <p id="4861">
    <s id="4861:1">བདག་དེ་ནི་འགྱུར་བར་མི་འདོད་པས་དེ་ལྟ་བས་ན་རྣམ་པར་ཤེས་པ་བདག་མ་ཡིན་ནོ་སྙམ་མོ། །</s>
  </p>
  <p id="4862">
    <s id="4862:1">དེ་འདི་སྙམ་དུ་སེམས་ཏེ། </s>
  </p>
  <p id="4863">
    <s id="4863:1">ཕུང་པོ་ལྔ་པོ་འདི་དག་ཐམས་ཅད་ནི་བདག་མེད་ཅིང་བདག་གི་བ་མེད་དེ། </s>
  </p>
  <p id="4864">
    <s id="4864:1">ཉོན་མོངས་པ་དག་ལས་ལས། ལས་དག་ལས་རྣམ་པར་སྨིན་པ། </s>
    <s id="4864:2">རྣམ་པར་སྨིན་པ་ལས་ཉོན་མོངས་པ་སྟེ། </s>
  </p>
  <p id="4865">
    <s id="4865:1">དེ་ལྟར་གསུམ་པོ་འདིའི་རྒྱུན་མི་འཆད་པར་འགྱུར་རོ་སྙམ་མོ། །</s>
  </p>
  <p id="4866">
    <s id="4866:1">དེ་ཏིང་ངེ་འཛིན་དེ་ལས་ལངས་ནས་འཁོར་བཞི་རྣམས་ལ་ཆོས་སྟོན་ཏེ། </s>
  </p>
  <p id="4867">
    <s id="4867:1">གྲོགས་པོ་དག་འདི་ལ་བདག་དང་བདག་གི་བ་མེད་དེ། </s>
  </p>
  <p id="4868">
    <s id="4868:1">རྐྱེན་དག་ཡོད་ན་འདུ་བྱེད་རྣམས་འབྱུང་བར་འགྱུར་ལ། རྐྱེན་དག་མེད་ན་འདུ་བྱེད་རྣམས་འབྱུང་བར་མི་འགྱུར་རོ། །</s>
  </p>
  <p id="4869">
    <s id="4869:1">དེ་དེ་ལྟར་ཆོས་སྟོན་པ་ན་སེམས་ཅན་ཁྲི་ཕྲག་དཔག་ཏུ་མེད་པ་དག་མི་སྐྱེ་བའི་ཆོས་ལ་བཟོད་པ་ཐོབ་བོ། །</s>
    <s id="4869:2">འདིར་འདུ་བྱེད་འདི་དག་ལ་མ་གཏོགས་པར་ཆོས་གང་ཡང་སྐྱེ་བའམ། འཇིག་པའམ་འཆི་བ་མེད་དེ</s>
  </p>
  <p id="4870">
    <s id="4870:1">འདི་ལྟ་སྟེ། ཉོན་མོངས་པ་དག་ལས་ལས། ལས་དག་ལས་རྣམ་པར་སྨིན་པ་ཡིན་ནོ། །</s>
  </p>
  <p id="4871">
    <s id="4871:1">ཆོས་འདི་དག་ཐམས་ཅད་ནི་ངོ་<ref folio="F.248.a"/>བོ་ཉིད་དང་བྲལ་བ་ཡིན་ཏེ། </s>
  </p>
  <p id="4872">
    <s id="4872:1">ཉོན་མོངས་པའི་ངོ་བོ་ཉིད་དང་བྲལ་བ། ལས་ཀྱི་ངོ་བོ་ཉིད་དང་བྲལ་བ། རྣམ་པར་སྨིན་པའི་ངོ་བོ་ཉིད་དང་བྲལ་བའོ། །</s>
  </p>
  <p id="4873">
    <s id="4873:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་དྲང་སྲོང་ཕྱི་མའི་མཐའ་སྒྲུབ་པ་ལ་མཁས་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་དེ་ལྟར་མི་བལྟ་སྟེ</s>
  </p>
  <p id="4874">
    <s id="4874:1">ང་དེའི་ཚེ་དེའི་དུས་ན་དྲང་སྲོང་ཕྱི་མའི་མཐའ་སྒྲུབ་པ་ལ་མཁས་པ་ཞེས་བྱ་བར་གྱུར་ཏོ། །</s>
  </p>
  <p id="4875">
    <s id="4875:1">ངས་ཉོན་མོངས་པ་དང་ལས་ཀྱི་གཏམ་དེ་ལྟ་བུ་དག་སྨྲས་པ་ན་སེམས་ཅན་ཁྲི་ཕྲག་དཔག་ཏུ་མེད་པ་དག་མི་སྐྱེ་བའི་ཆོས་ལ་བཟོད་པ་ཐོབ་བོ། །</s>
    <s id="4875:2">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་</s>
  </p>
  <p id="4876">
    <s id="4876:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་ལས་རྣམ་པར་གཞག་པ་གསུམ་ལ་བསླབ་པར་བྱའོ། །</s>
  </p>
  <p id="4877">
    <s id="4877:1">མཽད་གལ་གྱི་བུ་ངས་འཆི་བ་ཤེས་པ་འགོག་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་བླ་ན་</s>
  </p>
  <p id="4878">
    <s id="4878:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་འཆི་བ་ཤེས་པ་འགོག་པ་ཤེས་པ་སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས་</s>
  </p>
  <p id="4879">
    <s id="4879:1">དགེ་བའི་རྩ་བ་རྒྱ་ཆེ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="4880">
    <s id="4880:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="4881">
    <s id="4881:1">དེའི་ཕ་རོལ་གྱི་ཡང་ཆེས་ཕ་རོལ་ན་དྲང་སྲོང་འཆི་བ་ཤེས་པ་འགོག་པ་ཤེས་པ་ལ་མཁས་པ་ཞེས་བྱ་བ་</s>
    <s id="4881:2">རྫུ་འཕྲུལ་ཆེ་ཞིང་གཟི་བརྗིད་ཆེ་ལ་མཐུ་ཆེ་བ་ཕྱི་རོལ་གྱི་ལམ་གྱིས་འདོད་པ་དག་གི་འདོད་ཆགས་དང་བྲལ་བ་ལྔ་མངོན་པར་ཤེས་པ་ཞིག་བྱུང་སྟེ</s>
  </p>
  <p id="4882">
    <s id="4882:1">ཡིད་ཀྱིས་འདུས་བྱས་ཐམས་ཅད་ལ་ཡོད་པ་དང་། འདུས་བྱས་ཀྱི་ཆོས་ཐམས་ཅད་འཇིག་པར་རྗེས་སུ་ལྟ་བ་ན་དེ་འདི་སྙམ་དུ་སེམས་སོ། །</s>
  </p>
  <p id="4883">
    <s id="4883:1">གང་གིས་མི་སྐྱེ་བ་དང་། མི་འགག་པའི་ཆོས་གང་ཡང་ཡོད་དམ་སྙམ་མོ། །</s>
  </p>
  <p id="4884">
    <s id="4884:1">དེ་འདི་སྙམ་དུ་སེམས་ཏེ། </s>
  </p>
  <p id="4885">
    <s id="4885:1" flag="alternateSource">ཆོས་གང་མངོན་པར་འདུས་བྱས་པ་དེ་འགོག་པར་མི་འགྱུར་ལ། མངོན་པར་འདུ་མི་བྱེད་པ་ལ་ནི་འགོག་པ་མེད་དོ་སྙམ་མོ། །</s>
  </p>
  <p id="4886">
    <s id="4886:1">དེ་དེ་ལྟར་ཡང་དག་པ་ཇི་ལྟ་བ་བཞིན་སོ་སོར་རྟོག་པ་ན་མངོན་པར་འདུ་མི་བྱེད་པའི་ཆོས་ཐམས་ཅད་ལ་མངོན་པར་དགའ་བ་ཞེས་བྱ་བ་རྡོ་རྗེ་ལྟ་བུའི་ཏིང་<ref folio="F.248.b"/>ངེ་འཛིན་ལ་སྙོམས་པར་ཞུགས་སོ། །</s>
  </p>
  <p id="4887">
    <s id="4887:1">དེ་རྡོ་རྗེ་ལྟ་བུའི་ཏིང་ངེ་འཛིན་ལ་རབ་ཏུ་གནས་ནས་སེམས་ཀྱི་རྒྱུད་ལ་གང་དང་གང་སྐྱེ་བ་དེ་དང་དེ་སེམས་ཀྱི་རྒྱུད་ཉིད་ལ་སོ་སོར་རྟོག་ཅིང་རབ་ཏུ་རྟོག་སྟེ། </s>
  </p>
  <p id="4888">
    <s id="4888:1">སེམས་ཀྱི་དབང་གིས་ཆོས་ཐམས་ཅད་སྐྱེ་སེམས་ཀྱི་དབང་གིས་ཆོས་ཐམས་ཅད་འགག་སྟེ། </s>
  </p>
  <p id="4889">
    <s id="4889:1">ཇི་ལྟ་ཇི་ལྟར་སེམས་ཀྱི་རྟོག་པ་དེ་ལྟ་དེ་ལྟར་ཆོས་ཐམས་ཅད་ཀྱི་གཟུགས་སྟོན་པར་བྱེད། </s>
  </p>
  <p id="4890">
    <s id="4890:1">སེམས་ནི་ཆོས་ཐམས་ཅད་སྐྱེད་པར་བྱེད། </s>
  </p>
  <p id="4891">
    <s id="4891:1">སེམས་ནི་ཆོས་ཐམས་ཅད་འགོག་པར་བྱེད་དོ་སྙམ་མོ། །</s>
  </p>
  <p id="4892">
    <s id="4892:1">དེ་འདི་སྙམ་དུ་སེམས་ཏེ། </s>
  </p>
  <p id="4893">
    <s id="4893:1">སེམས་འདིའི་སེམས་ཀྱི་སྟོབས་བསྐྱེད་པ་གང་ཡིན། </s>
  </p>
  <p id="4894">
    <s id="4894:1">དེ་འདི་སྙམ་དུ་སེམས་ཏེ། </s>
  </p>
  <p id="4895">
    <s id="4895:1">སེམས་གཟུགས་མེད་ཅིང་བསྟན་དུ་མེད་པ་སྐྱེ་བ་ན་སེམས་བདག་ཉིད་མི་ཤེས་ཤིང་འགག་པ་ན་ཡང་སེམས་བདག་ཉིད་མི་ཤེས་ཏེ། </s>
  </p>
  <p id="4896">
    <s id="4896:1">སེམས་ཀྱིས་སེམས་དེ་མི་བསྐྱེད། </s>
  </p>
  <p id="4897">
    <s id="4897:1">སེམས་ཀྱིས་སེམས་མི་འགོག་པའི་སེམས་འདི་ནི་སེམས་ཀྱི་ངོ་བོ་ཉིད་ཡིན་ནོ། །</s>
  </p>
  <p id="4898">
    <s id="4898:1">གཟུགས་ཅན་མ་ཡིན་པའི་ཆོས་འདི་ནི་ཆོས་ཉིད་དེ། </s>
  </p>
  <p id="4899">
    <s id="4899:1">སེམས་འགོག་པ་རྣམ་པར་ཤེས་པར་བྱ་བ་མ་ཡིན་པ་དེ་འབྱུང་ཞིང་སེམས་ཀྱི་རྒྱུད་རབ་ཏུ་འཇུག། །</s>
  </p>
  <p id="4900">
    <s id="4900:1">སེམས་གང་འགོག་པ་ན་སེམས་ཀྱི་རྒྱུད་འདྲ་བར་རབ་ཏུ་འཇུག་སྟེ། </s>
  </p>
  <p id="4901">
    <s id="4901:1">སྡང་བའི་སེམས་འགོག་པ་དེ་སེམས་ཀྱི་རྒྱུད་འདྲ་བར་རབ་ཏུ་འཇུག། །</s>
  </p>
  <p id="4902">
    <s id="4902:1">གཏི་མུག་གི་སེམས་འགོག་པ་དེ་སེམས་ཀྱི་རྒྱུད་འདྲ་བར་རབ་ཏུ་འཇུག་ཅིང་སེམས་ཀྱི་རྒྱུད་ལ་ཆགས་པའམ་སྡང་བ་ཞེས་གདགས་སོ། །</s>
  </p>
  <p id="4903">
    <s id="4903:1">གང་གི་ཚེ་དེ་ཤེས་པ་དང་རབ་ཏུ་ལྡན་པའི་སེམས་བསྐྱེད་པ་དེའི་ཚེ་སེམས་ཀྱི་རྒྱུད་གསུམ་པོ་ཐམས་ཅད་རབ་ཏུ་ཤེས་ཏེ། </s>
  </p>
  <p id="4904">
    <s id="4904:1">འདི་ལྟ་སྟེ་དཔེར་ན་མི་ལ་ལ་ཞིག་མུན་པར་སྣོད་ཡོངས་སུ་ཚོལ་བ་ན་ཏིལ་མར་གྱི་མར་མེ་བུས་ན་</s>
  </p>
  <p id="4905">
    <s id="4905:1">དེ་སྣང་བ་དེས་སྣོད་དེ་མཐོང་ཞིང་། དེ་ལས་གཞན་པའི་སྣོད་དག་ཀྱང་མཐོང་ངོ་། །</s>
  </p>
  <p id="4906">
    <s id="4906:1">དེ་བཞིན་དུ་གལ་ཏེ་འདོད་པའི་འདོད་ཆགས་ཀྱིས་ཀུན་ནས་དཀྲིས་པའི་སེམས་འགགས་ཤིང་། གང་ཤེས་པ་དང་རབ་ཏུ་ལྡན་པའི་སེམས་སྐྱེ་ན་</s>
  </p>
  <p id="4907">
    <s id="4907:1">སེམས་ཀྱི་རྒྱུད་དེ་དག་ཐམས་ཅད་རབ་ཏུ་ཤེས་སོ། །</s>
  </p>
  <p id="4908">
    <s id="4908:1">གལ་ཏེ་གནོད་སེམས་ཀྱིས་ཀུན་ནས་དཀྲིས་པའི་སེམས་འགགས་ཤིང་ཤེས་པ་དང་རབ་ཏུ་ལྡན་པའི་སེམས་སྐྱེ་ན་སེམས་ཀྱི་རྒྱུད་དེ་དག་ཐམས་ཅད་རབ་ཏུ་ཤེས་སོ། །</s>
  </p>
  <p id="4909">
    <s id="4909:1">གལ་ཏེ་གཏི་མུག་གིས་ཀུན་ནས་དཀྲིས་པའི་སེམས་འགགས་ཤིང་ཤེས་པ་དང་རབ་ཏུ་ལྡན་པའི་སེམས་སྐྱེ་ན་སེམས་ཀྱི་རྒྱུད་དེ་དག་ཐམས་ཅད་རབ་ཏུ་ཤེས་སོ། །</s>
  </p>
  <p id="4910">
    <s id="4910:1">དེ་དེ་ལྟར་རབ་ཏུ་<ref folio="F.249.a"/>ཤེས་ན་ཉོན་མོངས་པའི་སེམས་ཀྱི་རྣམ་པ་མི་མཐོང་སྟེ། </s>
  </p>
  <p id="4911">
    <s id="4911:1">རྣམ་པར་ཤེས་པ་གང་གིས་སེམས་དེ་རབ་ཏུ་ལྡན་པར་མཐོང་བའི་སེམས་དེ་ཡང་མི་དམིགས་སོ། །</s>
  </p>
  <p id="4912">
    <s id="4912:1">དེ་ཅིའི་ཕྱིར་ཞེ་ན། </s>
    <s id="4912:2">མ་རིག་པ་དང་ང་རྒྱལ་ཉིད་ཀྱིས་སེམས་དེའི་སེམས་ཀྱི་ངོ་བོ་དང་བྲལ་ཏེ། </s>
  </p>
  <p id="4913">
    <s id="4913:1">ཆོས་ངོ་བོ་གང་ཡང་མེད་ན་དེ་མི་སྐྱེའོ། །</s>
  </p>
  <p id="4914">
    <s id="4914:1">གང་མི་སྐྱེ་བ་དེ་མི་འགག །</s>
  </p>
  <p id="4915">
    <s id="4915:1">གང་མི་སྐྱེ་ཞིང་མི་འགག་པ་དེ་མངོན་པར་ཤེས་པར་བྱར་མེད། </s>
  </p>
  <p id="4916">
    <s id="4916:1">ཡོངས་སུ་ཤེས་པར་བྱར་མེད། </s>
  </p>
  <p id="4917">
    <s id="4917:1">སྤང་དུ་མེད། </s>
  </p>
  <p id="4918">
    <s id="4918:1">བསྒོམ་དུ་མེད། </s>
  </p>
  <p id="4919">
    <s id="4919:1">མངོན་སུམ་དུ་བྱར་མེད་དེ། </s>
  </p>
  <p id="4920">
    <s id="4920:1">དེ་ད་ལྟར་གྱི་དུས་ཅི་འདྲ་བ་འདས་པ་ཡང་དེ་འདྲའོ། །</s>
  </p>
  <p id="4921">
    <s id="4921:1">འདས་པ་ཅི་འདྲ་བ་མ་འོངས་པ་ཡང་དེ་འདྲ་སྟེ། </s>
  </p>
  <p id="4922">
    <s id="4922:1">དེ་མངོན་པར་ཤེས་པར་བྱར་མེད། </s>
  </p>
  <p id="4923">
    <s id="4923:1">ཡོངས་སུ་ཤེས་པར་བྱར་མེད། </s>
  </p>
  <p id="4924">
    <s id="4924:1">སྤང་དུ་མེད། </s>
  </p>
  <p id="4925">
    <s id="4925:1">བསྒོམ་དུ་མེད། </s>
  </p>
  <p id="4926">
    <s id="4926:1">མངོན་སུམ་དུ་བྱར་མེད་དོ། །</s>
  </p>
  <p id="4927">
    <s id="4927:1">གང་དུས་གསུམ་མཉམ་པ་འདི་ལ་བྱིས་པ་སོ་སོའི་སྐྱེ་བོ་ཀུན་ཏུ་རྨོངས་པ་དག་ཕུང་པོ་དབེན་པ་ལས་བྱང་ཆུབ་ཚོལ་ཏེ། </s>
  </p>
  <p id="4928">
    <s id="4928:1">བྱང་ཆུབ་ནི་ཕུང་པོ་དག་ལས་གཞན་པ་མ་ཡིན་ནོ་སྙམ་ནས། </s>
  </p>
  <p id="4929">
    <s id="4929:1">དེ་ཏིང་ངེ་འཛིན་དེ་ལས་ལངས་ཏེ། </s>
  </p>
  <p id="4930">
    <s id="4930:1">རང་བཞིན་དེ་དག་སེམས་ཅན་ལ་སྟོན་ཏོ། །</s>
  </p>
  <p id="4931">
    <s id="4931:1">གང་སློབ་པ་དེ་ལ་སློབ་པ་དེ་དག་གིས་རྗེས་སུ་ཐོབ་པར་འགྱུར་ཏེ། </s>
  </p>
  <p id="4932">
    <s id="4932:1">གང་སྔོན་གྱི་སངས་རྒྱས་བཅོམ་ལྡན་འདས་རྣམས་ཀྱི་རྗེས་སུ་བརྙེས་པ། བསྣན་པ་མེད་ཕྲི་བ་མེད་ཐོབ་པ་མེད། </s>
  </p>
  <p id="4933">
    <s id="4933:1">བཤིག་པ་མེད་མོད་ཀྱི་འོན་ཀྱང་ཆོས་ཀྱི་རང་བཞིན་ཡང་དག་པ་ཇི་ལྟ་བ་བཞིན་ཡོངས་སུ་ཤེས་ན་དེའི་སྐྱེ་བ་ཡང་མྱ་ངན་ལས་འདས་པ་ཡིན། </s>
  </p>
  <p id="4934">
    <s id="4934:1">མི་སྐྱེ་བ་ཡང་མྱ་ངན་ལས་འདས་པ་ཡིན། </s>
  </p>
  <p id="4935">
    <s id="4935:1">འགགས་པ་ཡང་མྱ་ངན་ལས་འདས་པ་ཡིན། </s>
  </p>
  <p id="4936">
    <s id="4936:1">མ་འགགས་པ་ཡང་མྱ་ངན་ལས་འདས་པ་ཡིན། </s>
  </p>
  <p id="4937">
    <s id="4937:1">དངོས་པོ་ཡང་མྱ་ངན་ལས་འདས་པ་ཡིན། </s>
  </p>
  <p id="4938">
    <s id="4938:1">དངོས་པོ་མེད་པ་ཡང་མྱ་ངན་ལས་འདས་པ་ཡིན་ནོ། །</s>
  </p>
  <p id="4939">
    <s id="4939:1">དེ་དེ་ལྟར་ཆོས་སྟོན་པ་ན་སེམས་ཅན་ཁྲི་ཕྲག་དཔག་ཏུ་མེད་པ་དག་མི་སྐྱེ་བའི་ཆོས་ལ་བཟོད་པ་ཐོབ་བོ། །</s>
    <s id="4939:2">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་རྒྱལ་པོ་དྲང་སྲོང་འཆི་བ་ཤེས་པ་འགོག་པ་ཤེས་པ་ལ་མཁས་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="4940">
    <s id="4940:1">དེ་ཅིའི་ཕྱིར་ཞེ་ན། </s>
    <s id="4940:2">ང་དེའི་ཚེ་དེའི་དུས་ན་རྒྱལ་པོ་དྲང་སྲོང་འཆི་བ་ཤེས་པ་འགོག་པ་ཤེས་པ་ལ་མཁས་པ་ཞེས་བྱ་བར་གྱུར་ཏོ། །</s>
  </p>
  <p id="4941">
    <s id="4941:1">ངས་དུས་གསུམ་མཉམ་པ་<ref folio="F.249.b"/>དེ་རབ་ཏུ་བསྟན་པ་ན་སེམས་ཅན་ཁྲི་ཕྲག་དཔག་ཏུ་མེད་པ་དག་མི་སྐྱེ་བའི་ཆོས་ཀྱི་བཟོད་པ་ལ་རབ་ཏུ་བཙུད་དོ། །</s>
  </p>
  <p id="4942">
    <s id="4942:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས། དུས་གསུམ་མཉམ་པ་ཉིད་ཀྱི་ཆོས་བསྟན་པར་བྱ། </s>
  </p>
  <p id="4943">
    <s id="4943:1">དུས་གསུམ་མཉམ་པ་ཉིད་ལ་སེམས་ཅན་དག་རབ་ཏུ་གཟུད་པར་བྱ། </s>
  </p>
  <p id="4944">
    <s id="4944:1">དུས་གསུམ་མཉམ་པ་ཉིད་ལ་སེམས་ཅན་དག་རབ་ཏུ་བཙུད་པའི་བྱང་ཆུབ་སེམས་དཔའ་ནི་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །</s>
  </p>
  <p id="4945">
    <s id="4945:1">མཽད་གལ་གྱི་བུ་ངས་འཆི་བ་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ནས་དེ་བཞིན་དུ་སྦྱར་ཏེ། </s>
  </p>
  <p id="4946">
    <s id="4946:1">མངོན་པར་འདུས་བྱས་པའི་བར་དང་། དེ་བཞིན་དུ་སྦྱར་ཏེ་</s>
  </p>
  <p id="4947">
    <s id="4947:1">བདག་གིས་ཇི་ལྟར་ཡང་དག་པར་བཤད་པར་བྱ་སྙམ་པའི་བར་དུའོ། །</s>
    <s id="4947:2">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="4948">
    <s id="4948:1">དེའི་ཕ་རོལ་གྱི་ཡང་ཆེས་ཕ་རོལ་ན་བྲམ་ཟེ་ཟླ་དགའ་ཞེས་བྱ་བ་ཤིང་སཱ་ལ་ཆེན་པོ་ལྟ་བུ་ཞིག་བྱུང་སྟེ། </s>
  </p>
  <p id="4949">
    <s id="4949:1">ཕ་མ་ཤིན་ཏུ་དག་པ་དང་ལྡན་ཞིང་ཆུང་མའི་སྐྱེ་གནས་མ་བཏང་བ་འདོན་པ་གཞུང་འཛིན་པ། </s>
    <s id="4949:2">རིག་བྱེད་གསུམ་དང་སྒྲ་ངེས་པར་སྦྱོར་བ་དང་བཅས་པ་དང་ཤེས་གསལ་དང་བཅས་པ་དང་། ཡི་གེ་རབ་ཏུ་དབྱེ་བ་དང་བཅས་པ་ལྔ་པ་སྟེ། </s>
  </p>
  <p id="4950">
    <s id="4950:1">སྔོན་བྱུང་བའི་ཕ་རོལ་ཏུ་ཕྱིན་པ་འཇིག་རྟེན་རྒྱང་འཕེན་པའི་གཞི་ལུང་སྟོན་པ་མཆོད་སྦྱིན་གྱི་རྒྱུད་དང་། སྐྱེས་བུ་ཆེན་པོའི་མཚན་ཉིད་དག་ལ་རྗེས་སུ་ཤེས་ཤིང་</s>
    <s id="4950:2">ཡོངས་སུ་ཤེས་པ་རིག་པ་གསུམ་གྱི་ཚིག་ལ་བྲི་བ་མེད་པ། ལས་ཀྱི་རྣམ་པར་སྨིན་པའི་རྫུ་འཕྲུལ་ཐོབ་པ་འཛིན་པ། </s>
    <s id="4950:3">སློངས་མོས་འཚོ་བ། མུ་སྟེགས་གདོལ་བ་ཐམས་ཅད་ལ་ཀུན་ཏུ་སློང་བ། </s>
    <s id="4950:4">དེ་སློངས་མོའི་འཚོ་བས་འཚོ་བར་བྱའོ་སྙམ་ནས</s>
  </p>
  <p id="4951">
    <s id="4951:1">སེམས་ཅན་ཐམས་ཅད་ཀྱི་ལྟོ་འགེངས་པར་བྱེད་དེ། </s>
  </p>
  <p id="4952">
    <s id="4952:1">ཉི་མ་སྟོང་དུ་སྟོན་མོ་བྱེད། </s>
  </p>
  <p id="4953">
    <s id="4953:1">ཉི་མ་ཉིས་སྟོང་དང་། སུམ་སྟོང་དང་བཞི་སྟོང་དང་ལྔ་སྟོང་དུ་ཡང་སྟོན་མོ་བྱེད་དོ། །</s>
  </p>
  <p id="4954">
    <s id="4954:1">ཐབས་དེས་ལོ་འབུམ་ཕྲག་བརྒྱད་དུ་ཟླ་བའི་མཆོད་སྦྱིན་རབ་ཏུ་བསྒྲུབས་ཤིང་ལོ་འབུམ་ཕྲག་བརྒྱད་དུ་གང་ལ་སེམས་རབ་ཏུ་ཉམས་པ་ཡོན་གནས་སུ་ལ་ཡང་ཡོངས་སུ་མ་ཞུས་སོ། །</s>
  </p>
  <p id="4955">
    <s id="4955:1">དེའི་ཚེ་དེ་བཞིན་གཤེགས་<ref folio="F.250.a"/>པ་མྱ་ངན་ཐམས་ཅད་དང་བྲལ་བ་ཞེས་བྱ་བ་ནས། </s>
  </p>
  <p id="4956">
    <s id="4956:1">སངས་རྒྱས་བཅོམ་ལྡན་འདས་ཀྱི་བར་དུ་བྱུང་ངོ་། །</s>
  </p>
  <p id="4957">
    <s id="4957:1">དེ་བཞིན་གཤེགས་པ་མྱ་ངན་ཐམས་ཅད་དང་བྲལ་བ་དེའི་འདུས་པ་ནི་སྐར་མ་དང་མཉམ་པར་གྱུར། </s>
  </p>
  <p id="4958">
    <s id="4958:1">བྱང་ཆུབ་སེམས་དཔའ་འདུས་པ་ཡང་སྐར་མ་དང་མཉམ་པར་གྱུར་ཏོ། །</s>
  </p>
  <p id="4959">
    <s id="4959:1">དེ་ནས་བྲམ་ཟེ་ཟླ་དགའ་ཤིང་སཱ་ལ་ཆེན་པོ་ལྟ་བུ་འདི་སྙམ་དུ་སེམས་ཏེ། </s>
  </p>
  <p id="4960">
    <s id="4960:1">བདག་གི་མཆོད་སྦྱིན་གྱི་བཀད་སར་ཡ་མཚན་ཅན་ཀུན་ཕལ་ཆེར་འཇུག་ན། </s>
  </p>
  <p id="4961">
    <s id="4961:1">དེ་བཞིན་གཤེགས་པ་མྱ་ངན་ཐམས་ཅད་དང་བྲལ་བའི་ཉན་ཐོས་འབའ་ཞིག་མི་འཇུག་ཅིང་དེ་བཞིན་གཤེགས་པ་མྱ་ངན་ཐམས་ཅད་དང་བྲལ་བ་ཡང་མི་འཇུག་ན། </s>
  </p>
  <p id="4962">
    <s id="4962:1">གང་གིས་དེ་བཞིན་གཤེགས་པ་མྱ་ངན་ཐམས་ཅད་དང་བྲལ་བ། ཉན་ཐོས་ཀྱི་དགེ་འདུན་དང་བཅས་པ་དེ་བདག་གི་མཆོད་སྦྱིན་གྱི་བཀད་སར་འཇུག་པར་འགྱུར་བའི་ཐབས་ཅི་ཡོད། </s>
  </p>
  <p id="4963">
    <s id="4963:1">དེ་བདག་གི་མཆོད་སྦྱིན་དེ་ལ་རྟོག་སྟེ། </s>
  </p>
  <p id="4964">
    <s id="4964:1">མཆོད་སྦྱིན་གྱི་སྐྱོན་གྱི་ཉེས་པ་གང་ཞིག་གིས་དེ་བཞིན་གཤེགས་པ་མྱ་ངན་ཐམས་ཅད་དང་བྲལ་བ་ཉན་ཐོས་ཀྱི་དགེ་འདུན་དང་བཅས་པར་མཆོད་སྦྱིན་གྱི་བཀད་ས་འདིར་མི་འཇུག་སྙམ་མོ། །</s>
  </p>
  <p id="4965">
    <s id="4965:1">དེ་འདི་སྙམ་དུ་སེམས་ཏེ། </s>
  </p>
  <p id="4966">
    <s id="4966:1">དེ་བཞིན་གཤེགས་པ་མྱ་ངན་ཐམས་ཅད་དང་བྲལ་བ་ཉན་ཐོས་ཀྱི་དགེ་འདུན་དང་བཅས་པ་ནི་དུས་སུ་ཟ་བ་ཡིན་ལ། བདག་གི་སྦྱིན་པ་ཆེན་པོ་འདི་ནི་གྲུབ་པས་འདྲིམ་པ་ཡིན་ཏེ། </s>
  </p>
  <p id="4967">
    <s id="4967:1">སྐྱོན་དེས་དེ་བཞིན་གཤེགས་པ་དེ་བདག་གི་མཆོད་སྦྱིན་གྱི་བཀད་སར་མི་འཇུག་པ་ལྟ་ཞིག་སྙམ་མོ། །</s>
  </p>
  <p id="4968">
    <s id="4968:1">དེ་ནས་བྲམ་ཟེ་ཟླ་དགའ་ཤིང་སཱ་ལ་ཆེན་པོ་ལྟ་བུ་ནང་པར་སྔར་ལངས་ནས། </s>
  </p>
  <p id="4969">
    <s id="4969:1">བྲམ་ཟེ་དང་བྲམ་ཟེ་མོ་རབ་ཏུ་མང་པོ་དག་གིས་ཡོངས་སུ་བསྐོར། </s>
  </p>
  <p id="4970">
    <s id="4970:1">མདུན་དུ་བདར་ནས། </s>
  </p>
  <p id="4971">
    <s id="4971:1">དེ་བཞིན་གཤེགས་པ་མྱ་ངན་ཐམས་ཅད་དང་བྲལ་བ་ག་ལ་བ་དེར་སོང་སྟེ། </s>
  </p>
  <p id="4972">
    <s id="4972:1">བྲམ་ཟེའི་ཚོགས་མང་པོས་ཡོངས་སུ་བསྐོར་ནས་ཐམས་ཅད་རྟ་རྒོད་མ་དཀར་མོའི་ཤིང་རྟ་ལ་ཞོན་ཏེ། </s>
  </p>
  <p id="4973">
    <s id="4973:1">དེ་བཞོན་པའི་ས་ཇི་ཙམ་པ་དེ་ཙམ་དུ་བཞོན་པས་སོང་བ་ནས་བབས་ཏེ། </s>
  </p>
  <p id="4974">
    <s id="4974:1">དེ་རྐང་པའི་བར་གྱིས་དེ་བཞིན་གཤེགས་པ་མྱ་ངན་ཐམས་ཅད་དང་བྲལ་བ་ག་ལ་བ་དེར་སོང་བ་དང་། </s>
    <s id="4974:2">དེས་དེ་བཞིན་གཤེགས་པ་མྱ་ངན་ཐམས་ཅད་དང་བྲལ་བ་དེ་ཤིང་ལྗོན་པ་གཞན་ཞིག་གི་དྲུང་ན་གནས་ཤིང་བཞུགས་ཏེ་</s>
  </p>
  <p id="4975">
    <s id="4975:1">བཟང་ཞིང་མཛེས་ལ་དབང་པོ་དུལ་བ་ཐུགས་དུལ་བ། </s>
    <s id="4975:2">ཞི་<ref folio="F.250.b"/>གནས་དུལ་བ་དམ་པ་བརྙེས་པ། </s>
    <s id="4975:3">ཞི་གནས་དུལ་བ་མཆོག་བརྙེས་པ་སྦས་པ་གླང་པོ་དབང་པོ་ཐུལ་བ་མཚོ་ལྟར་དང་ཞིང་རྙོག་པ་མེད་ལ་རབ་ཏུ་གསལ་བ་གསེར་གྱི་མཆོད་སྡོང་ལྟར་འབར་བ་མཐོང་ངོ་། །</s>
  </p>
  <p id="4976">
    <s id="4976:1">མཐོང་ནས་ཀྱང་འདི་སྙམ་དུ་སེམས་ཏེ། </s>
  </p>
  <p id="4977">
    <s id="4977:1">གང་བདག་གིས་དེ་བཞིན་གཤེགས་པ་མྱ་ངན་ཐམས་ཅད་དང་བྲལ་བ་འདི་དགེ་སློང་གི་ཚོགས་སུ་ཤེས་པ་ནི་བདག་གིས་རྙེད་པ་ངན་པ་རྙེད་དེ། </s>
  </p>
  <p id="4978">
    <s id="4978:1">བཟང་པོ་མ་རྙེད་དོ། །</s>
  </p>
  <p id="4979">
    <s id="4979:1">བཅོམ་ལྡན་འདས་འདི་ནི་ཕུལ་དུ་བྱུང་བ་ཡིན་ཏེ། </s>
  </p>
  <p id="4980">
    <s id="4980:1">ཕུལ་དུ་བྱུང་བའི་གནས་སུ་བཞུགས་པར་བྱ་ཞིང་</s>
    <s id="4980:2">ཕུལ་དུ་བྱུང་བའི་ཞལ་ཟས་དང་གཟིམས་ཆ་དང་། སྙུན་རྐྱེན་གྱི་གསོས་སྨན་གྱི་ཡོ་བྱད་རྣམས་ཀྱིས་བསྟོད་པར་བྱའོ་སྙམ་ནས</s>
  </p>
  <p id="4981">
    <s id="4981:1">དེ་བཞིན་གཤེགས་པ་དེའི་དྲུང་དུ་སོང་སྟེ། </s>
  </p>
  <p id="4982">
    <s id="4982:1">བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། </s>
  </p>
  <p id="4983">
    <s id="4983:1">བཅོམ་ལྡན་འདས་དེ་བཞིན་གཤེགས་པ་མྱ་ངན་ཐམས་ཅད་དང་བྲལ་བ་དེའི་ཕྱག་གཉིས་ལ་བཟུང་ནས། </s>
  </p>
  <p id="4984">
    <s id="4984:1">ཁས་ཡོངས་སུ་གཏུགས་ཏེ། </s>
  </p>
  <p id="4985">
    <s id="4985:1">བཅོམ་ལྡན་འདས་བདག་ནི་བྲམ་ཟེ་ཟླ་དགའ་ཤིང་སཱ་ལ་ཆེན་པོ་ལྟ་བུ་ལགས་སོ། །</s>
    <s id="4985:2">བཅོམ་ལྡན་འདས་བདག་ནི་བྲམ་ཟེ་ཟླ་དགའ་ཤིང་སཱ་ལ་ཆེན་པོ་ལྟ་བུ་ལགས་སོ། །</s>
    <s id="4985:3">ཞེས་བདག་གི་མིང་དང་རུས་ལན་གསུམ་གྱི་བར་དུ་གསོལ་ཅིང་། </s>
    <s id="4985:4">བཅོམ་ལྡན་འདས་དགེ་སློང་མ་ལགས་ཏེ། </s>
  </p>
  <p id="4986">
    <s id="4986:1">ཕུལ་དུ་བྱུང་བར་གནས་པ་ལགས་ན་གང་བདག་གིས་བཅོམ་ལྡན་འདས་དགེ་སློང་གི་ཚོགས་སུ་བགྲངས་པ། </s>
    <s id="4986:2">བཅོམ་ལྡན་འདས་ནོངས་པ་འཆགས་སོ། །</s>
  </p>
  <p id="4987">
    <s id="4987:1">བདག་ནོངས་པར་གཟུང་དུ་གསོལ། </s>
  </p>
  <p id="4988">
    <s id="4988:1">བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པར་ཇི་སྲིད་བཞུགས་ཀྱི་བར་དུ་གཟིམས་ཆ་དང་། སྙུན་རྐྱེན་གསོས་སྨན་གྱི་ཡོ་བྱད་རྣམས་ཀྱིས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པ་ལ་བདག་མཆོད་པ་བགྱིད་པར་བཅོམ་ལྡན་འདས་ཀྱིས་བདག་ལ་གནང་བར་མཛད་དུ་གསོལ། </s>
  </p>
  <p id="4989">
    <s id="4989:1">དེ་སྐད་ཅེས་གསོལ་བ་དང་། དེ་བཞིན་གཤེགས་པ་མྱ་ངན་ཐམས་ཅད་དང་བྲལ་བས་བྲམ་ཟེ་ཟླ་དགའ་ཤིང་སཱ་ལ་ཆེན་པོ་ལྟ་བུ་དེ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="4990">
    <s id="4990:1">ཟླ་དགའ་ཤིན་ཏུ་བདེ་བར་གྱུར་ཅིག །</s>
  </p>
  <p id="4991">
    <s id="4991:1">ལྷ་དང་མི་དང་ལྷ་མ་ཡིན་དང་། ཀླུ་དང་གནོད་སྦྱིན་དང་། དྲི་ཟ་དང་། གང་གཞན་ཡང་ལུས་ཆེན་པོར་འདུག་པ་དག་བདེ་བ་འདོད་དེ། </s>
  </p>
  <p id="4992">
    <s id="4992:1">ཟླ་དགའ་སངས་རྒྱས་བཅོམ་ལྡན་<ref folio="F.251.a"/>འདས་ནི་གང་ཟག་གཅིག་གི་ཕྱིར་ཇི་སྲིད་འཚོའི་བར་དུ་མི་བཞུགས་སོ། །</s>
  </p>
  <p id="4993">
    <s id="4993:1">དེ་ཅིའི་ཕྱིར་ཞེ་ན། </s>
    <s id="4993:2">དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་འཇིག་རྟེན་ལ་ཕན་པའི་ཕྱིར་འཇིག་རྟེན་དུ་བྱུང་སྟེ། </s>
  </p>
  <p id="4994">
    <s id="4994:1">སེམས་ཅན་གང་དག་ཟས་དང་མལ་དང་གོས་དང་གནས་རབ་ཏུ་ཉམས་པ་དེ་རྣམས་ལ་དེ་བཞིན་གཤེགས་པ་ཐུགས་བརྩེ་བའི་ཕྱིར་འཇིག་རྟེན་དུ་བྱུང་ངོ་། །</s>
  </p>
  <p id="4995">
    <s id="4995:1">གསོལ་བ་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པ་ལ་དགུང་བདུན་དུ་བདེ་བའི་རིམ་གྲོ་ཐམས་ཅད་ཀྱིས་བཅོམ་ལྡན་འདས་དང་དགེ་སློང་གི་དགེ་འདུན་ལ་བདག་ཡོ་བྱད་ཀུན་གྱིས་མཆོད་པ་བགྱིད་པར་དེ་གནང་བར་མཛད་དུ་གསོལ། </s>
  </p>
  <p id="4996">
    <s id="4996:1">དེ་བཞིན་གཤེགས་པ་མྱ་ངན་ཐམས་ཅད་དང་བྲལ་བ་དེས་བྲམ་ཟེ་ཟླ་དགའ་ཤིང་སཱ་ལ་ཆེན་པོ་ལྟ་བུ་ལ་ཐུགས་བརྩེ་བའི་སླད་དུ་ཅང་མི་གསུང་བར་གྱུར་པས་གནང་ངོ་། །</s>
  </p>
  <p id="4997">
    <s id="4997:1">དེ་ནས་བྲམ་ཟེ་ཟླ་དགའ་ཤིང་སཱ་ལ་ཆེན་པོ་ལྟ་བུ། བཅོམ་ལྡན་འདས་དེ་བཞིན་གཤེགས་པ་མྱ་ངན་ཐམས་ཅད་དང་བྲལ་བ་དེ་ཅང་མི་གསུང་བར་གྱུར་པས་གནང་བར་རིག་ནས། </s>
  </p>
  <p id="4998">
    <s id="4998:1">བཅོམ་ལྡན་འདས་དེའི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="4999">
    <s id="4999:1">སྟན་ལས་ལངས་ནས་བདག་གི་གནས་ག་ལ་བ་དེར་སོང་སྟེ་ཕྱིན་ནས་རང་གི་གཉེན་བསྡུས་སོ། །</s>
  </p>
  <p id="5000">
    <s id="5000:1">དེ་བསྡུས་ནས་འདི་སྐད་ཅེས་སྨྲས་སོ། །</s>
  </p>
  <p id="5001">
    <s id="5001:1">གང་བདག་གིས་དེ་བཞིན་གཤེགས་པ་མྱ་ངན་ཐམས་ཅད་དང་བྲལ་བ་ཉན་ཐོས་ཀྱི་དགེ་འདུན་དང་བཅས་པ་དེ་ཞག་བདུན་དུ་ཡོ་བྱད་ཐམས་ཅད་ཀྱིས་གདུགས་ཚོད་ལ་སྤྱན་དྲངས་པ་ཁྱེད་ཤེས་པར་གྱིས་ཤིག །</s>
    <s id="5001:2">དེ་ལ་ཁྱེད་ནུས་པ་ཅི་ཡོད་པ་དང་། མཐུ་ཅི་ཡོད་པའི་ལུས་ཀྱིས་འབད་པར་གྱིས་ཤིག །</s>
    <s id="5001:3">དེ་དག་གིས་ལེགས་སོ་ཞེས་སྨྲས་སོ། །</s>
  </p>
  <p id="5002">
    <s id="5002:1">དེས་ན་བྲན་དང་ལས་བྱེད་པ་དང་ཞོ་ཤས་འཚོ་བ་རྣམས་ལ་སྨྲས་པ། </s>
    <s id="5002:2">གྲོགས་པོ་དག་གང་དེ་</s>
  </p>
  <p id="5003">
    <s id="5003:1">བཞིན་གཤེགས་པ་མྱ་ངན་ཐམས་ཅད་དང་བྲལ་བ་ཞག་བདུན་དུ་ཡོ་བྱད་ཐམས་ཅད་ལ་སྤྱན་དྲངས་པར་ཤེས་པར་གྱིས་ཤིག ། </s>
    <s id="5003:2">དེ་ལ་ཁྱེད་ནུས་པ་ཅི་ཡོད་པ་དང་། མཐུ་ཅི་ཡོད་པའི་སྟོབས་ཀྱིས་འབད་པར་གྱིས་ཤིག །</s>
    <s id="5003:3">དེ་དག་གིས་ཀྱང་ལེགས་སོ་ཞེས་སྨྲས་སོ། །</s>
  </p>
  <p id="5004">
    <s id="5004:1">དེ་མཛའ་བཤེས་དང་། བློན་པོ་དང་། གཉེན་དང་། སྣག་གི་གཉེན་མཚམས་དང་། བྲན་དང་ལས་བྱེད་པ་དང་། ཞོ་ཤས་འཚོ་བ་ཐམས་ཅད་<ref folio="F.251.b"/>དང་ལྷན་ཅིག་ཏུ་འཁོར་གྱི་ཁྱམས་བརྩིགས་ཏེ། </s>
  </p>
  <p id="5005">
    <s id="5005:1">གདན་བཤམས་ཤིང་ཡོ་བྱད་དབུལ་བ་ཐམས་ཅད་ཀྱང་བཤམས་སོ། །</s>
  </p>
  <p id="5006">
    <s id="5006:1">དེ་མཚན་མོ་དེ་འདས་ནས་ཕོ་ཉས་དེ་བཞིན་གཤེགས་པ་དེ་ལ་བཅོམ་ལྡན་འདས་བྲམ་ཟེ་ཟླ་དགའ་ཤིང་སཱ་ལ་ཆེན་པོ་ལྟ་བུའི་དུས་ལ་བབ་ལགས་ཏེ། </s>
  </p>
  <p id="5007">
    <s id="5007:1">གང་གི་དུས་ལ་ད་བབ་པར་མཁྱེན་ན་</s>
  </p>
  <p id="5008">
    <s id="5008:1">གདུགས་ཚོད་ལགས་སོ། །</s>
    <s id="5008:2">བཀའ་སྩལ་པ། </s>
    <s id="5008:3">ཁྱིམ་བདག་སོང་ལ་སྟན་ཤོམས་ཤིག་བཀའ་བཞིན་འཚལ་ཞེས་མི་དེ་དེ་བཞིན་གཤེགས་པ་དེའི་ལྟར་མཉན་ནས</s>
  </p>
  <p id="5009">
    <s id="5009:1">ཟླ་དགའི་དྲུང་དུ་སོང་སྟེ། </s>
  </p>
  <p id="5010">
    <s id="5010:1">འདི་སྐད་ཅེས་སྨྲས་སོ། །</s>
  </p>
  <p id="5011">
    <s id="5011:1">བྲམ་ཟེ་གསོལ་ལགས་ཀྱིས་དེ་བཞིན་གཤེགས་པ་དེའི་གདན་ཤོམས་ཤིག །</s>
    <s id="5011:2">དེར་འཁོར་གྱི་ཁྱམས་བྱས་ཏེ། </s>
  </p>
  <p id="5012">
    <s id="5012:1">ཆུར་དཔག་ཚད་བཅུ་གཉིས་ལ་ཞེང་དུ་ཡང་དཔག་ཚད་བཅུ་གཉིས་པའི་འཁོར་གྱི་ཁྱམས་བྱས་ནས། </s>
  </p>
  <p id="5013">
    <s id="5013:1">ཀླུའི་རྒྱལ་པོ་ལ་སྨྲས་པ། </s>
    <s id="5013:2">གྲོགས་པོ་དག་གང་བཅོམ་ལྡན་འདས་འཁོར་དང་བཅས་པ་སང་གདུགས་ཚོད་གསོལ་བར་བྱ་བ་ཤེས་པར་མཛོད་ཅིག །</s>
  </p>
  <p id="5014">
    <s id="5014:1">ཁྱིམ་བདག་ལེགས་སོ་ཞེས་སྨྲས་ཏེ་གནང་ངོ་། །</s>
  </p>
  <p id="5015">
    <s id="5015:1">དེས་གནོད་སྦྱིན་རྣམས་ལ་སྨྲས་པ། </s>
    <s id="5015:2">བཅོམ་ལྡན་འདས་འཁོར་དང་བཅས་པ་དེའི་གདན་ཤོམས་ཤིག །</s>
    <s id="5015:3">བཀའ་བཞིན་འཚལ་ལོ་ཞེས་གནོད་སྦྱིན་རྣམས་ཀྱིས་ཟླ་དགའི་ལྟར་མཉན་ནས་</s>
  </p>
  <p id="5016">
    <s id="5016:1">ཀུན་ནས་དཔག་ཚད་བཅུ་གཉིས་སུ་གདན་བཤམས་སོ། །</s>
  </p>
  <p id="5017">
    <s id="5017:1">ཀླུའི་རྒྱལ་པོ་དེ་ཡང་སྤོས་ཆུའི་ཆག་ཆག་འདེབས་སོ། །</s>
  </p>
  <p id="5018">
    <s id="5018:1">དེས་དྲི་ཟ་རྣམས་ལ་སྨྲས་པ། </s>
    <s id="5018:2">གྲོགས་པོ་དག་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པ་དེ་གདུགས་ཚོད་གསོལ་བ་ན་ཁྱེད་རྣམས་ཀྱིས་རོལ་མོའི་སྒྲ་ལོང་ཤིག །</s>
    <s id="5018:3">དེས་གྲུལ་བུམ་རྣམས་ལ་སྨྲས་པ། </s>
    <s id="5018:4">གྲོགས་པོ་དག་ཁྱེད་རྣམས་ཀྱིས་བཅོམ་ལྡན་འདས་ཀྱི་བླ་རེ་བྲེ་བར་གྱིས་ཤིག །</s>
    <s id="5018:5">དེས་ཀླུའི་རྒྱལ་པོ་རྣམས་ལ་སྨྲས་པ། </s>
    <s id="5018:6">གྲོགས་པོ་དག་ཁྱེད་ཀྱིས་རླུང་བསིལ་བ་གཏང་བར་བྱ་སྟེ</s>
  </p>
  <p id="5019">
    <s id="5019:1">དེ་བཞིན་གཤེགས་པ་ཉན་ཐོས་ཀྱི་དགེ་འདུན་དང་བཅས་པ་གདུགས་ཚོད་གསོལ་བ་ན་ཚ་བར་འགྱུར་བ་མེད་པར་གྱིས་ཤིག། </s>
    <s id="5019:2">བདག་ཉིད་ཀྱི་འཁོར་གྱི་ཁྱམས་ཀླུའི་དབང་པོ་དེའི་རྒྱན་ཀུན་ཏུ་བྲེ་སྟེ། </s>
  </p>
  <p id="5020">
    <s id="5020:1">ཀླུའི་ནོར་བུ་དང་མུ་ཏིག་གི་བླ་རེས་ཀྱང་ཡང་དག་པར་གཡོགས་སོ། །</s>
  </p>
  <p id="5021">
    <s id="5021:1">དེ་ནས་དེ་བཞིན་གཤེགས་པ་མྱ་ངན་ཐམས་ཅད་དང་བྲལ་བ་ནང་པར་སྔར་ཆོས་གོས་གསོལ། </s>
  </p>
  <p id="5022">
    <s id="5022:1">ལྷུང་བཟེད་བསྣམས་ནས་</s>
    <s id="5022:2">ཉན་ཐོས་ཀྱི་དགེ་འདུན་དང་བཅས་པ་བྲམ་ཟེ་ཟླ་དགའ་<ref folio="F.252.a"/>ཤིང་སཱ་ལ་ཆེན་པོ་ལྟ་བུ་གདུགས་ཚོད་སྦྱོར་བ་ག་ལ་བ་དེར་གཤེགས་ནས་གདན་བཤམས་པ་དེ་ལ་བཞུགས་ཏེ། </s>
  </p>
  <p id="5023">
    <s id="5023:1">གཡོན་རོལ་དུ་དགེ་སློང་གི་དགེ་འདུན་ནོ། །</s>
  </p>
  <p id="5024">
    <s id="5024:1">སངས་རྒྱས་ལ་སོགས་པ་དགེ་སློང་གི་དགེ་འདུན་བཞུགས་མ་ཐག་ཏུ་ཀླུ་དང་དྲི་ཟ་རྣམས་འདུས་ནས་རོལ་མོའི་སྒྲ་མངོན་པར་རབ་ཏུ་ལེན་ཏོ། །</s>
  </p>
  <p id="5025">
    <s id="5025:1">བར་སྣང་ལས་ལྷའི་སྤོས་ཕྱེ་མ་མངོན་པར་རབ་ཏུ་འཐོར་རོ། །</s>
  </p>
  <p id="5026">
    <s id="5026:1">དེ་ནས་དེ་བཞིན་གཤེགས་པ་མྱ་ངན་ཐམས་ཅད་དང་བྲལ་བ་ཇི་ལྟ་བུའི་རྫུ་འཕྲུལ་མངོན་པར་འདུ་མཛད་པ་མངོན་པར་འདུ་མཛད་དེ། </s>
  </p>
  <p id="5027">
    <s id="5027:1">དེ་ལྟ་བུའི་རྫུ་འཕྲུལ་མངོན་པར་འདུ་མཛད་པ་མངོན་པར་འདུ་མཛད་པས་འཁོར་གྱི་ཁྱམས་དེ་ཀུན་ནས་དཔག་ཚད་བརྒྱ་པར་འདུག་ལ་བཻ་དཱུརྱའི་ར་བས་བསྐོར་ཅིང་ཤེལ་གྱི་ཁ་རན་ཡོངས་སུ་བཏགས་སོ། །</s>
  </p>
  <p id="5028">
    <s id="5028:1">དེ་ནས་དྲང་སྲོང་ཟླ་དགའ་ཤིང་སཱ་ལ་ཆེན་པོ་ལྟ་བུ་སངས་རྒྱས་ལ་སོགས་པ་དགེ་སློང་གི་དགེ་འདུན་བཞུགས་པར་རིག་ནས། </s>
  </p>
  <p id="5029">
    <s id="5029:1">བཟའ་བ་དང་བཅའ་བ་དང་མྱང་བ་ཞིམ་པོ་རབ་ཏུ་མང་བས་ཡང་དག་པར་བྲིམས། </s>
  </p>
  <p id="5030">
    <s id="5030:1">ཡང་དག་པར་ཚིམ་པར་བྱས་ཤིང་། </s>
    <s id="5030:2">ལྷའི་རོལ་མོའི་སྒྲ་དག་ཡང་དག་པར་རབ་ཏུ་བླངས། </s>
  </p>
  <p id="5031">
    <s id="5031:1">ལྷའི་བདུག་སྤོས་དག་གིས་བདུགས་ལ། ལྷའི་སྤོས་དག་གིས་གཏོར་ཏོ། །</s>
  </p>
  <p id="5032">
    <s id="5032:1">བཅོམ་ལྡན་འདས་དགེ་སློང་གི་དགེ་འདུན་དང་བཅས་པ་གདུགས་ཚོད་གསོལ་བ་དང་། གདུགས་ཚོད་གསོལ་བར་རིག་ནས་དགེ་སློང་གི་དགེ་འདུན་དང་བཅས་པ་ལ་དཔག་བསམ་གྱི་རས་བཅོས་བུ་ཟུང་གིས་མངོན་པར་གཡོགས་སོ། །</s>
  </p>
  <p id="5033">
    <s id="5033:1">དེའི་ཚེ་ཉི་མ་དང་ཟླ་བ་ནས་དཀྱིལ་འཁོར་གྱི་མཐའི་ལྷའི་བུ་གཟི་བརྗིད་ཆེ་བ་གཟི་བརྗིད་ཆེ་བའི་བར་དག་གིས་ཡོངས་སུ་གང་བར་གྱུར་ཏོ། །</s>
  </p>
  <p id="5034">
    <s id="5034:1">དེ་ནས་དྲང་སྲོང་ཟླ་དགའ་ཤིང་སཱ་ལ་ཆེན་པོ་ལྟ་བུ་དགེ་སློང་གི་དགེ་འདུན་དང་བཅས་པ་གདུགས་ཚོད་གསོལ་བར་རིག་ནས། </s>
  </p>
  <p id="5035">
    <s id="5035:1">ལྷུང་བཟེད་དང་ཆབ་ཕུལ་ཏེ། </s>
  </p>
  <p id="5036">
    <s id="5036:1">པུས་མོ་གཡས་པའི་ལྷ་ང་ས་ལ་བཙུགས་ནས། </s>
  </p>
  <p id="5037">
    <s id="5037:1">བཅོམ་ལྡན་འདས་དེ་ལ་འདི་སྐད་ཅེས་གསོལ་ཏོ། །</s>
  </p>
  <p id="5038">
    <s id="5038:1">བཅོམ་ལྡན་འདས་བདག་གི་སྦྱིན་པ་སེམས་ཅན་ཐམས་ཅད་ལ་སྩལ་བར་བགྱི་སྟེ། </s>
  </p>
  <p id="5039">
    <s id="5039:1">དགེ་བའི་རྩ་བ་འདིས་སེམས་ཅན་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་པར་གྱུར་ཅིག །</s>
  </p>
  <p id="5040">
    <s id="5040:1">དེ་ནས་དེའི་ཚེ་བཅོམ་ལྡན་འདས་དེས་འཛུམ་པ་མཛད་དེ། </s>
  </p>
  <p id="5041">
    <s id="5041:1">ཇི་ལྟ་བུའི་འཛུམ་པ་མཛད་པས་<ref folio="F.252.b"/>ཟླ་བ་དང་ཉི་མ་ནས་དཀྱིལ་འཁོར་གྱི་མཐའི་ལྷ་དང་མི་རྣམས་ཀྱི་བར་ལ་གསེར་གྱི་འོད་ཀྱི་མདོག་གིས་ཁྱབ་བོ། །</s>
    <s id="5041:2">དེ་ནས་དྲང་སྲོང་ཟླ་དགའ་ཤིང་སཱ་ལ་ཆེན་པོ་ལྟ་བུས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="5042">
    <s id="5042:1">གང་བཅོམ་ལྡན་འདས་ཀྱིས་འོད་བཏང་བའི་འོད་འདིས་ཇི་ཙམ་དུ་སེམས་ཅན་རྣམས་ལ་རེག་པ་དེ་དག་ཐམས་ཅད་བཅོམ་ལྡན་འདས་ལ་མི་ཕྱེད་པའི་དད་པ་སྐྱེས་ལགས་སོ། །</s>
    <s id="5042:2">བཅོམ་ལྡན་འདས་དགེ་བའི་རྩ་བ་འདིའི་རྣམ་པར་སྨིན་པ་གང་ལགས་པ་དེ་སེམས་ཅན་ཐམས་ཅད་ལ་སྩལ་བར་བགྱིའོ། །</s>
  </p>
  <p id="5043">
    <s id="5043:1">བཅོམ་ལྡན་འདས་གང་འཛུམ་པ་མཛད་པ་དེའི་རྒྱུ་གང་ལགས། རྐྱེན་གང་ལགས། </s>
    <s id="5043:2">དེ་སྐད་ཅེས་གསོལ་བ་དང་། </s>
    <s id="5043:3">བཅོམ་ལྡན་འདས་དེ་བཞིན་གཤེགས་པ་མྱ་ངན་ཐམས་ཅད་དང་བྲལ་བ་དེས་བྲམ་ཟེ་ཟླ་དགའ་ཤིང་སཱ་ལ་ཆེན་པོ་ལྟ་བུ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="5044">
    <s id="5044:1">བྲམ་ཟེ་ཇི་ཅི་ཙམ་དུ་འོད་འདིས་རེག་པའི་སེམས་ཅན་དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་ཏེ། </s>
  </p>
  <p id="5045">
    <s id="5045:1">དེ་དག་ཐམས་ཅད་སངས་རྒྱས་ཀྱི་ཞིང་ཡོངས་སུ་དག་པར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་སེམས་ཅན་ཐམས་ཅད་ཀྱི་དོན་བྱས་ཏེ། </s>
  </p>
  <p id="5046">
    <s id="5046:1">ཕུང་པོ་ལྷག་མ་མེད་པའི་མྱ་ངན་ལས་འདའ་བའི་དབྱིངས་སུ་ཡོངས་སུ་མྱ་ངན་ལས་འདས་ཏེ། </s>
  </p>
  <p id="5047">
    <s id="5047:1">དེ་དག་ཐམས་ཅད་ཀྱིས་བྱང་ཆུབ་ཀྱིས་བོན་དེ་བསྐྱེད་པ་ཡིན་ནོ། །</s>
  </p>
  <p id="5048">
    <s id="5048:1">དེ་ནས་དེ་བཞིན་གཤེགས་པ་དེ་སེམས་ཅན་དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ནས་གདན་ལས་བཞེངས་ཏེ་གཤེགས་སོ། །</s>
  </p>
  <p id="5049">
    <s id="5049:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་བྲམ་ཟེ་ཟླ་དགའ་ཤིང་སཱ་ལ་ཆེན་པོ་ལྟ་བུར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="5050">
    <s id="5050:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="5051">
    <s id="5051:1">ང་དེའི་ཚེ་དེའི་དུས་ན་བྲམ་ཟེ་ཟླ་དགའ་ཤིང་སཱ་ལ་ཆེན་པོ་ལྟ་བུར་གྱུར་ཏོ། །</s>
  </p>
  <p id="5052">
    <s id="5052:1">ངས་སེམས་ཅན་དེ་དག་ལུང་བསྟན་པར་བྱ་བའི་ཕྱིར་དེ་བཞིན་གཤེགས་པ་དེ་ལ་སེམས་རབ་ཏུ་དང་བས་ཞག་བདུན་དུ་བཀུར་སྟི་བྱས། </s>
  </p>
  <p id="5053">
    <s id="5053:1">བླ་མར་བྱས་ཏེ་རྗེད་ཅིང་མཆོད་དོ། །</s>
  </p>
  <p id="5054">
    <s id="5054:1">དེ་བཞིན་གཤེགས་པ་དེས་ང་ལུང་མ་བསྟན་ཀྱང་ངའི་སེམས་ཞུམ་པ་ཡང་མེད་ལ་ང་བླ་ན་</s>
  </p>
  <p id="5055">
    <s id="5055:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་མི་རྒྱའོ་སྙམ་དུ་ཡང་མི་སེམས་སོ། །</s>
  </p>
  <p id="5056">
    <s id="5056:1">མཽད་གལ་གྱི་བུ་དེ་ལྟ་བས་<ref folio="F.253.a"/>ན་བྱང་ཆུབ་སེམས་དཔས་དེ་བཞིན་གཤེགས་པ་ལ་རིམ་གྲོ་བྱ་བའི་ཕྱིར་སྙོམ་ལས་མེད་པར་བྱའོ། །</s>
  </p>
  <p id="5057">
    <s id="5057:1">རིམ་གྲོ་བྱ་བ་ལ་སྙོམ་ལས་མེད་པར་ཞུགས་པའི་བྱང་ཆུབ་སེམས་དཔའ་ནི་མྱུར་དུ་ཕྱིར་མི་ལྡོག་པའི་ཆོས་ལ་གནས་པར་འགྱུར་རོ། །</s>
  </p>
  <p id="5058">
    <s id="5058:1">མཽད་གལ་གྱི་བུ་ངས་སྐྱེ་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བདག་བླ་ན་</s>
  </p>
  <p id="5059">
    <s id="5059:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་སྐྱེ་བ་ཤེས་པ་སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ། </s>
  </p>
  <p id="5060">
    <s id="5060:1">སེམས་ཅན་དག་སྐྱེ་བ་ཤེས་པ་ཐོས་ནས་ཆོས་བདག་མེད་པ་ཉིད་བརྗོད་པ་དང་། སྐྱེ་བ་ཡང་ཇི་ལྟར་སྟོན་པར་འགྱུར་སྙམ་ནས། </s>
  </p>
  <p id="5061">
    <s id="5061:1">དགེ་བའི་རྩ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="5062">
    <s id="5062:1">མཽད་གལ་གྱི་བུ་སྔོན་བྱུང་བ་འདས་པའི་དུས་ན་འཁོར་བ་དཔག་ཏུ་མེད་པ་ནས། </s>
  </p>
  <p id="5063">
    <s id="5063:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="5064">
    <s id="5064:1">རྒྱལ་པོ་གྲགས་ཆེན་ཞེས་བྱ་བ་ཆོས་ཀྱི་རྒྱལ་པོ་ཆོས་དང་ལྡན་པ། </s>
    <s id="5064:2">རྫུ་འཕྲུལ་ཆེ་བ་གཟི་བརྗིད་ཆེ་བ་མཐུ་ཆེ་བ་ཕྱི་རོལ་གྱི་ལམ་གྱིས་འདོད་པ་རྣམས་ཀྱི་འདོད་ཆགས་དང་བྲལ་བ་ཞིག་བྱུང་ངོ་། །</s>
  </p>
  <p id="5065">
    <s id="5065:1">དེ་མི་ཐམས་ཅད་ཀྱི་ཚེས་བཅྭ་ལྔ་སྟེ་ཟླ་བ་ཉ་ལ་སུམ་ཅུ་རྩ་གསུམ་གྱི་ལྷ་རྣམས་ཀྱི་འདུན་ཁང་དུ་འགྲོ་སྟེ། </s>
  </p>
  <p id="5066">
    <s id="5066:1">དེ་སུམ་ཅུ་རྩ་གསུམ་གྱི་ལྷ་རྣམས་དང་ལྷན་ཅིག་ཏུ་ཆོས་ཀྱི་བགྲོ་བ་བྱེད་དོ། །</s>
  </p>
  <p id="5067">
    <s id="5067:1">གྲོགས་པོ་དག་གལ་ཏེ་བརྒྱ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་དུ་བྱུང་ན་ཆོས་གང་དག་སྟོན་པ་ནི་མཛད་པ་དང་ལྡན་ནོ། །</s>
  </p>
  <p id="5068">
    <s id="5068:1">དེའི་ཚེ་རྒྱལ་པོ་ཏོག་གི་བློ་གྲོས་ཞེས་བྱ་བ་དང་། རྒྱལ་པོ་ཁྱབ་འཇུག་བློ་གྲོས་ཞེས་བྱ་བ་དང་། རྒྱལ་པོ་ཟླ་བའི་བློ་གྲོས་ཞེས་བྱ་བ་དང་། རྒྱལ་པོ་ཐིགས་པའི་བློ་གྲོས་ཞེས་བྱ་བ་དང་། རྒྱལ་པོ་མེ་ཏོག་བློ་གྲོས་ཞེས་བྱ་བ་དང་། རྒྱལ་པོ་ཤུགས་ཀྱི་བློ་གྲོས་ཞེས་བྱ་བ་དང་། རྒྱལ་པོ་སྐར་འོད་ཅེས་བྱ་བ་དང་། རྒྱལ་པོ་སྤྲིན་གྱི་བློ་གྲོས་ཞེས་བྱ་བ་དང་། རྒྱལ་པོ་ཟླ་བ་དྲི་མེད་བློ་གྲོས་ཞེས་བྱ་བ་དང་། དེ་དག་ལ་སོགས་པ་རྒྱལ་པོ་ཁྲི་ཕྲག་དགུ་དག་སུམ་ཅུ་རྩ་གསུམ་གྱི་འདུན་ཁང་དུ་དོང་སྟེ</s>
  </p>
  <p id="5069">
    <s id="5069:1">གང་སུམ་ཅུ་རྩ་གསུམ་གྱི་ལྷ་རྣམས་དང་ལྷན་ཅིག་ཏུ་ཆོས་བགྲོ་བ་བྱེད་དོ། །</s>
  </p>
  <p id="5070">
    <s id="5070:1">གྲོགས་པོ་དག་ཆོས་སྨྲ་བ་དག་གི་ཕྱོགས་སུ་བྱ་ཞིང་ཆོས་མ་ཡིན་པ་སྨྲ་བ་དག་གི་མི་བྱ། </s>
  </p>
  <p id="5071">
    <s id="5071:1">ཡང་དག་པར་<ref folio="F.253.b"/>སྨྲ་བ་དག་གི་ཕྱོགས་སུ་བྱ་ཞིང་ཡང་དག་པ་མ་ཡིན་པ་སྨྲ་བ་དག་གི་མི་བྱ། </s>
  </p>
  <p id="5072">
    <s id="5072:1">ཞི་བ་སྨྲ་བ་དག་གི་ཕྱོགས་སུ་བྱ་ཞིང་ཞི་བ་མ་ཡིན་པ་སྨྲ་བ་དག་གི་མི་བྱ། </s>
  </p>
  <p id="5073">
    <s id="5073:1">བདེན་པ་སྨྲ་བ་དག་གི་ཕྱོགས་སུ་བྱ་ཞིང་བདེན་པ་མ་ཡིན་པ་སྨྲ་བ་དག་གི་མི་བྱ། </s>
  </p>
  <p id="5074">
    <s id="5074:1">གྲོགས་པོ་དག་སྟོང་པ་ཉིད་སྨྲ་བ་དག་གི་ཕྱོགས་སུ་བྱ་ཞིང་། སྟོང་པ་ཉིད་མ་ཡིན་པར་སྨྲ་བ་དག་གི་མི་བྱ། </s>
  </p>
  <p id="5075">
    <s id="5075:1">གྲོགས་པོ་དག་བདག་མེད་པ་སྨྲ་བ་དག་གི་ཕྱོགས་སུ་བྱ་ཞིང་བདག་ཏུ་སྨྲ་བ་དག་གི་མི་བྱ། </s>
  </p>
  <p id="5076">
    <s id="5076:1">སངས་རྒྱས་བཅོམ་ལྡན་འདས་ནི་སྟོང་པ་ཉིད་གསུང་སྟེ། </s>
  </p>
  <p id="5077">
    <s id="5077:1">གང་ཟག་མི་གསུང་ངོ་། །</s>
  </p>
  <p id="5078">
    <s id="5078:1">གྲོགས་པོ་དག་སངས་རྒྱས་བཅོམ་ལྡན་འདས་ཀྱིས་ནང་དང་ཕྱིའི་སྐྱེ་མཆེད་བཅུ་གཉིས་དག་ངོ་བོ་ཉིད་དང་བྲལ་བར་གསུངས་སོ། །</s>
  </p>
  <p id="5079">
    <s id="5079:1">དེ་ལ་ལྷའི་འཁོར་མང་པོ་དག་གིས་སྒྲ་ཆེན་པོ་དང་སྒྲ་གསལ་བར་སྨྲས་པ། </s>
    <s id="5079:2">གྲོགས་པོ་དག་སྟོང་པ་ཉིད་ལ་ལས་མངོན་པར་འདུ་བྱེད་པ་ཇི་ལྟར་ཡོད། </s>
  </p>
  <p id="5080">
    <s id="5080:1">གལ་ཏེ་བདག་དང་བདག་གི་མེད་ན་ལྷའི་འཁོར་འདི་ལས་མངོན་པར་འདུས་བྱས་པ་གང་གིས་སུམ་ཅུ་རྩ་གསུམ་གྱི་གནས་སུ་སྐྱེས། </s>
  </p>
  <p id="5081">
    <s id="5081:1">ལྷའི་འཁོར་གཞན་གྱིས་སྒྲ་ཆེ་ཞིང་སྒྲ་གསལ་བར་སྨྲས་པ། </s>
    <s id="5081:2">གྲོགས་པོ་དག་སངས་རྒྱས་བཅོམ་ལྡན་འདས་དག་གི་བསྟན་པ་ལ་སྐུར་བ་མ་འདེབས་ཤིག །</s>
    <s id="5081:3">ལྟས་ལྔ་དག་བྱུང་ནས་</s>
  </p>
  <p id="5082">
    <s id="5082:1">ལྷའི་བུ་དག་འཆི་ཞིང་སྐྱེ་བ་ནི་ཁྱེད་ཀྱི་མངོན་སུམ་ཡིན་ཏེ</s>
  </p>
  <p id="5083">
    <s id="5083:1">ཅི་ལྷའི་བུ་འཆི་བའི་བདག་པོ་མཐོང་ངམ། </s>
    <s id="5083:2">བདག་ལ་གནོད་པ་དེ་དག་གང་ཞེ་ན་གང་དུ་བདག་ཅག་ཐམས་ཅད་འདུས་ཀྱང་ལྷའི་བུ་དེ་གནོད་པ་ལས་ཡོངས་སུ་བསྒྲལ་བར་བྱ་མི་ནུས་ཏེ</s>
  </p>
  <p id="5084">
    <s id="5084:1">ལྟས་དང་པོ་ལ་བདག་མི་སྣང་ངོ་། །</s>
    <s id="5084:2">ལྟས་གཉིས་པ་དང་། གསུམ་པ་དང་། བཞི་པ་དང་། ལྔ་པ་ལ་བདག་མི་སྣང་ཞིང་འཆི་བར་འདོད་པའི་བདག་མི་སྣང་། </s>
  </p>
  <p id="5085">
    <s id="5085:1">འཆི་བ་དང་ཤི་བའི་བདག་མི་སྣང་སྟེ། </s>
  </p>
  <p id="5086">
    <s id="5086:1">འདི་ལ་བདག་དང་བདག་གི་མེད་ཅིང་ཆོས་ཐམས་ཅད་ནི་བདག་གམ་བདག་གིས་སྟོང་སྟེ། </s>
  </p>
  <p id="5087">
    <s id="5087:1">སངས་རྒྱས་བཅོམ་ལྡན་འདས་ནི་ཡང་དག་པ་གསུང་བའོ། </s>
  </p>
  <p id="5088">
    <s id="5088:1">དེ་ནས་རྒྱལ་པོ་ཏོག་གི་བློ་གྲོས་ཀྱིས་རྒྱལ་པོ་ཁྲི་ཕྲག་དགུ་པོ་དེ་དག་ལ་འདི་སྐད་ཅེས་སྨྲས་སོ། །</s>
  </p>
  <p id="5089">
    <s id="5089:1">ཁྱེད་ཅག་གཅིག་ཏུ་འདུས་ཤིག །</s>
    <s id="5089:2">ཀྱེ་མ་ལྷའི་འཁོར་འདི་དག་ནི་མི་འཐུན་ཏེ། </s>
  </p>
  <p id="5090">
    <s id="5090:1">དེ་བཞིན་གཤེགས་པའི་བསྟན་པ་མ་རྟོགས་སོ། །</s>
  </p>
  <p id="5091">
    <s id="5091:1">བདག་ཅག་རེ་ཞིག་འཛམ་བུའི་གླིང་ཉིད་དུ་ཆོས་བགྲོ་བ་བྱ་སྟེ། </s>
  </p>
  <p id="5092">
    <s id="5092:1">གལ་ཏེ་ཆོས་ཐམས་ཅད་མི་སྟོང་ཞིང་གལ་ཏེ་<ref folio="F.254.a"/>བདག་དང་བདག་གི་ཡོད་པ་དེ་ཙམ་གྱི་ཕྱིར་བདག་ཅག་ལྷའི་འདུན་ཁང་དུ་ཆོས་བགྲོ་བར་འདོང་བར་བྱས་ན། </s>
  </p>
  <p id="5093">
    <s id="5093:1">ལྷའི་འཁོར་འདི་དག་ཕྱིན་ཅི་ལོག་ལ་ཞུགས་ཏེ། </s>
  </p>
  <p id="5094">
    <s id="5094:1">སངས་རྒྱས་ཀྱི་བསྟན་པ་ལ་ཐེ་ཙོམ་དུ་མ་ཡོད་དོ། །</s>
  </p>
  <p id="5095">
    <s id="5095:1">ཚུར་ཤོག་བདག་ཅག་འཛམ་བུའི་གླིང་དུ་ཆོས་བགྲོ་བར་བྱའོ། །</s>
  </p>
  <p id="5096">
    <s id="5096:1">དེ་ནས་འཁོར་དེ་དག་ཕྱོགས་གཅིག་ཏུ་དོང་ནས། </s>
  </p>
  <p id="5097">
    <s id="5097:1">རྒྱལ་པོ་ཏོག་གི་བློ་གྲོས་ལ་འདི་སྐད་ཅེས་སྨྲས་སོ། །</s>
  </p>
  <p id="5098">
    <s id="5098:1">ཁྱོད་ནི་ཡུལ་དབུས་སུ་སྐྱེས་པ་ལགས་ཏེ། </s>
  </p>
  <p id="5099">
    <s id="5099:1">ཤར་ཕྱོགས་ཀྱི་མཐའ་འཁོབ་དང་། ནུབ་ཕྱོགས་ཀྱི་མཐའ་འཁོབ་དང་། བྱང་ཕྱོགས་ཀྱི་མཐའ་འཁོབ་དང་། ལྷོ་ཕྱོགས་ཀྱི་མཐའ་འཁོབ་ཏུ་མ་ལགས་སོ། །</s>
    <s id="5099:2">ཁྱོད་ནི་མངོན་པར་མཁྱེན་པ་ཆོས་འདིའི་ཚུལ་ལགས་སོ། །</s>
    <s id="5099:3">དེ་ནས་རྒྱལ་པོ་ཏོག་གི་བློ་གྲོས་ཀྱིས་མཐའ་འཁོབ་ཀྱི་རྒྱལ་པོ་དེ་དག་ལ་འདི་སྐད་ཅེས་སྨྲས་སོ། །</s>
  </p>
  <p id="5100">
    <s id="5100:1">ཁྱེད་ཅག་རེ་ཞིག་ཤར་ཕྱོགས་ནས་རྒྱལ་པོ་ཉི་ཤུ་རྩ་ལྔ། ནུབ་ཕྱོགས་ནས་རྒྱལ་པོ་ཉི་ཤུ་རྩ་ལྔ། བྱང་ཕྱོགས་ནས་རྒྱལ་པོ་ཉི་ཤུ་རྩ་ལྔ། ལྷོ་ཕྱོགས་ན་རྒྱལ་པོ་ཉི་ཤུ་རྩ་ལྔ་སྟེ། </s>
  </p>
  <p id="5101">
    <s id="5101:1">གང་མཛངས་པ་དང་། མཁས་པ་དང་དཔྱོད་པ་དང་རྟབ་རྟབ་པོ་མ་ཡིན་པ་དང་། བརྟགས་པ་མ་ཡིན་པ་དང་། འཁྲུལ་པ་མེད་པ་དང་། རིངས་པ་མེད་པ་དང་། གང་བདག་གི་རྒྱུད་འབྱེད་པར་ནུས་པ་བརྒྱ་ཞིག་ཡང་དག་པར་ཁྲོ་བས་ཤིག །</s>
    <s id="5101:2">རྒྱལ་པོ་དེ་དག་གིས་བཀའ་བཞིན་འཚལ་ཞེས། རྒྱལ་པོ་ཏོག་གི་བློ་གྲོས་དེའི་ལྟར་མཉན་ནས་</s>
  </p>
  <p id="5102">
    <s id="5102:1">རྒྱལ་པོ་བརྒྱ་བཀྲབས་སོ། །</s>
  </p>
  <p id="5103">
    <s id="5103:1">དེ་ནས་རྒྱལ་པོ་ཏོག་གི་བློ་གྲོས་རྒྱལ་པོ་བརྒྱ་དང་ལྷན་ཅིག་ཏུ། འདི་ལྟ་སྟེ་དཔེར་ན། </s>
  </p>
  <p id="5104">
    <s id="5104:1">ངང་པའི་རྒྱལ་པོ་བཞིན་དུ་རྫུ་འཕྲུལ་ཆེ་བས་གངས་རིའི་རྒྱལ་པོ་ལ་ཡང་དག་པར་གནས་སོ། །</s>
  </p>
  <p id="5105">
    <s id="5105:1">དེར་དེ་དག་གིས་འཁོར་གྱི་ཁྱམས་ལྷས་སྤྲུལ་པ་བྱུང་སྟེ། </s>
  </p>
  <p id="5106">
    <s id="5106:1">ལྷའི་རྒྱལ་པོ་དེ་དག་ཐམས་ཅད་ཀྱང་དེ་དག་དང་མངོན་སུམ་དུ་གྱུར་ཏོ། །</s>
  </p>
  <p id="5107">
    <s id="5107:1">དེ་ནས་རྒྱལ་པོ་ཏོག་གི་བློ་གྲོས་ཀྱི་སྟན་རྒྱལ་པོ་བརྒྱ་པོ་དེ་དག་གི་དབུས་སུ་བཤམས་སོ། །</s>
  </p>
  <p id="5108">
    <s id="5108:1">དེ་སུམ་ཅུ་རྩ་གསུམ་གྱི་ལྷ་དག་གིས་རིན་པོ་ཆེ་སྣ་བདུན་ལས་བྱས་པར་མངོན་པར་སྤྲུལ་ཏོ། །</s>
  </p>
  <p id="5109">
    <s id="5109:1">དེ་ནས་རྒྱལ་པོ་ཏོག་གི་བློ་གྲོས་ཀྱིས། ཕྱོགས་བཅུར་ཕྱག་བྱས་ནས་སྟན་དེ་ལ་འདུག་གོ། །</s>
  </p>
  <p id="5110">
    <s id="5110:1">རྒྱལ་པོ་དགུ་བཅུ་རྩ་དགུ་པོ་དེ་དག་གིས་དེའི་རྐང་བ་ལ་ཕྱག་བྱས་ནས་འཁོར་དུ་འདུག་གོ། །</s>
  </p>
  <p id="5111">
    <s id="5111:1">སུམ་ཅུ་རྩ་གསུམ་གྱི་ལྷ་དེ་དག་དགའ་ཞིང་མགུ་ལ་ཡི་རངས་པར་གྱུར་ཏེ། </s>
  </p>
  <p id="5112">
    <s id="5112:1">འཛམ་བུའི་གླིང་གི་མི་རྣམས་<ref folio="F.254.b"/>ནི་དམ་པའི་ཆོས་དང་མངོན་དུ་གྱུར་ཏེ། </s>
  </p>
  <p id="5113">
    <s id="5113:1">རེ་ཞིག་དམ་པའི་ཆོས་ནུབ་པར་མི་འགྱུར་རོ་སྙམ་ནས། </s>
  </p>
  <p id="5114">
    <s id="5114:1">དེའི་ཚེ་ལྷ་དེ་དག་ལྷའི་མེ་ཏོག་མན་དཱ་ར་བའི་ཆར་ཕབ་ཅིང་མགུ་བར་གྱུར་ནས་</s>
  </p>
  <p id="5115">
    <s id="5115:1">ཇི་ལྟར་འདིར་དམ་པའི་ཆོས་ཉན་པར་འདོད་ནས་འཁོད་དོ། །</s>
  </p>
  <p id="5116">
    <s id="5116:1">དེ་ནས་རྒྱལ་པོ་ཏོག་གི་བློ་གྲོས་ཀྱིས་རྒྱལ་པོའི་ཕོ་ཉ་གཞན་ཞིག་ལ་སྨྲས་པ། </s>
    <s id="5116:2">གྲོགས་པོ་གངས་རིའི་རྒྱལ་པོ་འདིའི་རྩེ་མོའི་དབུས་ན་དྲང་སྲོང་དགེ་བའི་བློ་གྲོས་ཞེས་བྱ་བ་གནས་ཏེ</s>
  </p>
  <p id="5117">
    <s id="5117:1">རྒྱལ་པོའི་འཁོར་འདུས་པ་དེ་དག་ཁྱོད་མཐོང་བར་འཚལ་ལོ་ཞེས་དེ་སྤྱན་དྲོངས་ཤིག །</s>
    <s id="5117:2">རྒྱལ་པོའི་ཕོ་ཉ་དེས་བཀའ་བཞིན་འཚལ་ཞེས་རྒྱལ་པོ་དེའི་ལྟར་མཉན་ནས་</s>
  </p>
  <p id="5118">
    <s id="5118:1"> འདི་ལྟ་སྟེ་དཔེར་ན། སྐྱེས་བུ་སྟོབས་དང་ལྡན་པའི་ལག་ངར་བསྐུམ་པ་ལས་རྐྱོང་བའམ། བརྐྱང་བ་ལས་སྐུམ་པ་དེ་བཞིན་དུ་རྒྱལ་པོའི་ཕོ་ཉ་དེ་རྒྱལ་པོའི་འཁོར་དེ</s>
  </p>
  <p id="5119">
    <s id="5119:1">འི་མདུན་ནས་མི་སྣང་བར་སོང་སྟེ</s>
  </p>
  <p id="5120">
    <s id="5120:1">དྲང་སྲོང་དེའི་རྐང་པའི་དྲུང་དུ་ཕྱིན་ནས་རྐང་པ་ལ་མགོ་བོས་ཕྱག་འཚལ་ཏེ། </s>
  </p>
  <p id="5121">
    <s id="5121:1">རང་བཞིན་དེ་དག་སྨྲས་སོ། །</s>
  </p>
  <p id="5122">
    <s id="5122:1">དེ་དེ་བཞིན་གཤེགས་པས་འཛིན་ཡོངས་སུ་མྱ་ངན་ལས་འདས་པ་དེའི་མྱ་ངན་ལས་འདས་པའི་སྒྲ་དག་ཐོས་ཤིང་རང་བཞིན་དེ་དག་ཤེས་ནས་སྙིང་རྗེ་བའི་ཕྱིར་མཆི་མ་བྱུང་ངོ་། །</s>
  </p>
  <p id="5123">
    <s id="5123:1">དེའི་མཆི་མ་དེ་དག་གི་རྒྱུན་དང་། མཆི་མ་དེ་དག་གི་དྲོད་ཀྱིས་གངས་རིའི་རྒྱལ་པོའི་རྩེ་མོ་ཞུའོ། །</s>
  </p>
  <p id="5124">
    <s id="5124:1">དེ་མཆི་མ་དེ་དག་ཕྱིས་ནས་རྒྱལ་པོའི་ཕོ་ཉ་ལ་འདི་སྐད་ཅེས་སྨྲས་སོ། །</s>
  </p>
  <p id="5125">
    <s id="5125:1">གྲོགས་པོ་གལ་ཏེ་གང་དེ་བཞིན་གཤེགས་པ་དེ་མཐོང་བའམ། ཐོས་པའི་སེམས་ཅན་གང་དག་ཡོད་དམ། དམ་པའི་ཆོས་གནས་ཏེ། </s>
  </p>
  <p id="5126">
    <s id="5126:1">དམ་པའི་ཆོས་མ་ནུབ་བོ། །</s>
    <s id="5126:2">ཁྱེད་སོང་ཤིག་ང་ནི་མི་འགྲོའོ། །</s>
  </p>
  <p id="5127">
    <s id="5127:1">དེ་ཅིའི་ཕྱིར་ཞེ་ན། </s>
    <s id="5127:2">ང་དེ་བཞིན་གཤེགས་པའི་གནས་པ་ཞི་བ་བཏང་ནས་འདུ་འཛིར་འཇུག་མི་ཕོད་དོ། །</s>
  </p>
  <p id="5128">
    <s id="5128:1">སྨྲས་པ་གྲོགས་པོ་འདི་ལ་བདག་ཡོད་དོ། །</s>
  </p>
  <p id="5129">
    <s id="5129:1">བདག་མེད་དོ་ཞེས་ལྷ་རྣམས་དང་རྩོད་པ་བྱུང་བ་དེའི་བྱས་པ་འདི་ཁྱོད་ལ་ཚོལ་ལོ། །</s>
  </p>
  <p id="5130">
    <s id="5130:1">དེས་སྨྲས་པ་གལ་ཏེ་བདག་ཡོད་ན་མི་རྒ་མི་འཆི་མིན་པའི་རིགས་ཏེ། </s>
  </p>
  <p id="5131">
    <s id="5131:1">དེ་ཅིའི་ཕྱིར་ཞེ་ན། </s>
    <s id="5131:2">བདག་ལ་སྐྱེ་བའམ། རྒ་བའམ། འཆི་བ་མེད་ཅིང་དེ་སྦྱིན་པ་ལ་དགའ་བར་མི་འགྱུར་ཏེ་དེ་བས་ན་བདག་མེད་དོ། །</s>
  </p>
  <p id="5132">
    <s id="5132:1">དེ་ལ་དེ་སྐད་བསྟན་པས་དེའི་ཆོས་ཀྱི་མིག་ཆོས་རྣམས་ལ་རྡུལ་མེད་ཅིང་དྲི་མ་དང་བྲལ་ཏེ་རྣམ་པར་དག་གོ། །</s>
  </p>
  <p id="5133">
    <s id="5133:1">དེ་ནས་ཕོ་ཉ་དེ་འདི་ལྟ་སྟེ་དཔེར་ན་ནམ་མཁའ་ལ་ངང་<ref folio="F.255.a"/>པའི་རྒྱལ་པོ་ལྟར་རྒྱལ་པོ་དེ་དག་གི་འཁོར་དུ་སོང་ངོ་། །</s>
  </p>
  <p id="5134">
    <s id="5134:1">དེའི་བར་སྣང་ལས་འོང་བཞིན་དུ་སྒྲ་བྱུང་བ། </s>
    <s id="5134:2">གྲོགས་པོ་དག་དམ་པའི་ཆོས་གནས་ཏེ། </s>
  </p>
  <p id="5135">
    <s id="5135:1">དེ་བཞིན་གཤེགས་པའི་བསྟན་པ་འབར་རོ། །</s>
  </p>
  <p id="5136">
    <s id="5136:1">གང་དག་མངོན་པར་བརྩོན་པས་ནི་དེ་བཞིན་གཤེགས་པའི་བསྟན་པ་ལས་སྙིང་པོ་ལེན་ཏོ། །</s>
  </p>
  <p id="5137">
    <s id="5137:1">མངོན་པར་བརྩོན་པ་མེད་པ་དག་ལ་ནི་སངས་རྒྱས་འབྱུང་བ་མེད། </s>
  </p>
  <p id="5138">
    <s id="5138:1">ཆོས་ཐོས་པ་མེད་དམ་པའི་ཆོས་འཛིན་པ་མེད་དེ། </s>
  </p>
  <p id="5139">
    <s id="5139:1">དེ་མི་བརྩོན་པས་གང་དེ་དག་ཕྱིར་ལྡོག་པར་བྱེད་དོ། །</s>
  </p>
  <p id="5140">
    <s id="5140:1">གང་མངོན་པར་བརྩོན་པ་ལ་དམ་པའི་ཆོས་གནས་ཏེ། </s>
  </p>
  <p id="5141">
    <s id="5141:1">འདུ་བྱེད་ཐམས་ཅད་མི་རྟག་པའོ། །</s>
  </p>
  <p id="5142">
    <s id="5142:1">འདུ་བྱེད་ཐམས་ཅད་སྡུག་བསྔལ་བའོ། །</s>
  </p>
  <p id="5143">
    <s id="5143:1">ཆོས་ཐམས་ཅད་བདག་མེད་པའོ། །</s>
  </p>
  <p id="5144">
    <s id="5144:1">མྱ་ངན་ལས་འདས་པ་ནི་ཞི་བའོ་ཞེས་ཤེས་སོ། །</s>
  </p>
  <p id="5145">
    <s id="5145:1">དེའི་སྒྲ་དེ་ཕྱོགས་བཅུར་རླུང་གིས་ཁྱེར་རོ། །</s>
  </p>
  <p id="5146">
    <s id="5146:1">དེའི་སྒྲ་དེ་ཐོས་ནས་གང་བདག་ཏུ་སྨྲ་བ་དེ་དག་ནི་བདག་མེད་པ་ལ་གནས། </s>
  </p>
  <p id="5147">
    <s id="5147:1">གང་བདག་མེད་པར་སྨྲ་བ་དེ་དག་ནི་བྱ་བ་བྱས་པར་གྱུར་ཏེ། </s>
  </p>
  <p id="5148">
    <s id="5148:1">དེ་དག་ཐམས་ཅད་ཏོག་གི་བློ་གྲོས་ཀྱི་མཐུའོ། །</s>
  </p>
  <p id="5149">
    <s id="5149:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན། </s>
  </p>
  <p id="5150">
    <s id="5150:1">རྒྱལ་པོ་ཏོག་གི་བློ་གྲོས་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="5151">
    <s id="5151:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="5152">
    <s id="5152:1">དེ་ཅིའི་ཕྱིར་ཞེ་ན། </s>
    <s id="5152:2">ང་དེའི་ཚེ་དེའི་དུས་ན་རྒྱལ་པོ་ཏོག་གི་བློ་གྲོས་ཞེས་བྱ་བར་གྱུར་ཏོ། །</s>
  </p>
  <p id="5153">
    <s id="5153:1">ངས་སྐྱེ་བོ་དེ་དག་ཐམས་ཅད་ཆོས་ལ་རབ་ཏུ་བཙུད་དོ། །</s>
  </p>
  <p id="5154">
    <s id="5154:1">སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སྒྲས་གོ་བར་བྱས་ཏེ། </s>
  </p>
  <p id="5155">
    <s id="5155:1">ཇི་ལྟར་འདིར་སྔོན་གྱི་སྤྱོད་པས་སངས་རྒྱས་ཁྲི་དག་ལ་བསྙེན་བཀུར་བྱས་ཏེ། </s>
  </p>
  <p id="5156">
    <s id="5156:1">སེམས་ཅན་རྣམས་ལ་སྙིང་རྗེ་ཆེན་པོ་བསྐྱེད་ནས་སྒྲ་དེ་བཏང་ངོ་། །</s>
  </p>
  <p id="5157">
    <s id="5157:1">མཽད་གལ་གྱི་བུ་དེ་ལྟ་བས་ན། </s>
  </p>
  <p id="5158">
    <s id="5158:1">བྱང་ཆུབ་སེམས་དཔའ་སེམས་དཔའ་ཆེན་པོས་སངས་རྒྱས་བཅོམ་ལྡན་འདས་ཀྱི་བསྟན་པ་ལ་བག་ཚབ་མེད་པའི་ཤེས་པས་སེང་གེའི་སྒྲ་བསྒྲག་པར་བྱའོ། །</s>
  </p>
  <p id="5159">
    <s id="5159:1">མཽད་གལ་གྱི་བུ་ངས་སྐྱེ་བ་ཤེས་པ་ཀུན་འབྱུང་བ་ཤེས་པར་བྱ་བའི་དོན་ནས་མངོན་པར་འདུས་བྱས་པའི་བར་དུའང་དེ་བཞིན་དུ་སྦྱར་ཏེ། </s>
  </p>
  <p id="5160">
    <s id="5160:1">མཽད་གལ་གྱི་བུ་སྔོན་བྱུང་བ་འདས་པའི་དུས་ནས། </s>
  </p>
  <p id="5161">
    <s id="5161:1">དེའི་ཕ་རོལ་གྱི་ཡང་ཆེས་ཕ་རོལ་ན་དེ་བཞིན་གཤེགས་པ་འོད་ཟེར་བརྒྱ་པ་ཞེས་བྱ་བ་བྱུང་ངོ་། །</s>
  </p>
  <p id="5162">
    <s id="5162:1">འཇིག་རྟེན་གྱི་ཁམས་ཡང་དག་པར་འདུ་བ་འདིར་རྟག་ཏུ་གནོད་པ་དང་བྲལ་བ་ཡིན་ཏེ་འཇིག་པ་དང་འཆགས་པ་དང་བྲལ་ལོ། །</s>
  </p>
  <p id="5163">
    <s id="5163:1"><ref folio="F.255.b"/>འོད་ཟེར་དེ་རེ་རེ་ལས་སངས་རྒྱས་ཀྱི་སྤྲུལ་པ་དཔག་ཏུ་མེད་པ་དག་བྱུང་སྟེ། </s>
  </p>
  <p id="5164">
    <s id="5164:1">དེ་ཕྱོགས་བཅུའི་འཇིག་རྟེན་གྱི་ཁམས་དཔག་ཏུ་མེད་པར་སྤྲུལ་པ་དེ་དག་སེམས་ཅན་ཁྲི་ཕྲག་དཔག་ཏུ་མེད་པ་ཇི་ལྟར་མོས་པ་ཇི་ལྟར་མོས་པར་སྤྲུལ་པས་ཡོངས་སུ་སྨིན་པར་བྱེད་དོ། །</s>
  </p>
  <p id="5165">
    <s id="5165:1">ཇི་ལྟར་སེམས་ཅན་དེ་དག་གི་བསམ་པ་དེ་ལྟར་སྤྲུལ་པ་དེ་དག་གིས་སེམས་ཅན་དེ་དག་ལ་ཆོས་སྟོན་ཏོ། །</s>
  </p>
  <p id="5166">
    <s id="5166:1">དེ་ལྟར་དེ་བཞིན་གཤེགས་པ་དེའི་སངས་རྒྱས་ཀྱི་ཞིང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་དཔག་ཏུ་མེད་པར་གྱུར་ཏེ། </s>
  </p>
  <p id="5167">
    <s id="5167:1">ཐམས་ཅད་དུ་སངས་རྒྱས་ཀྱི་ཞིང་དེར་སྤྲུལ་པ་དག་གིས་སེམས་ཅན་རྣམས་ཡོངས་སུ་སྨིན་པར་བྱེད་དོ། །</s>
  </p>
  <p id="5168">
    <s id="5168:1">བདག་ཉིད་སངས་རྒྱས་ཀྱི་ཞིང་དཔག་ཏུ་མེད་པར་བཞུགས་ཏེ། </s>
  </p>
  <p id="5169">
    <s id="5169:1">བྱང་ཆུབ་སེམས་དཔའ་དཔག་ཏུ་མེད་པ་དག་སྨིན་པར་མཛད་དོ། །</s>
  </p>
  <p id="5170">
    <s id="5170:1">དེའི་ཚེ་དེ་བཞིན་གཤེགས་པ་དེའི་རིམ་གྲོ་པ་དགེ་སློང་མིག་ཉམས་པ་མེད་པ་ཞེས་བྱ་བ་ཞིག་བྱུང་སྟེ། </s>
  </p>
  <p id="5171">
    <s id="5171:1">དེ་དེ་བཞིན་གཤེགས་པའི་སྤྲུལ་པ་གང་གིས་སེམས་ཅན་དག་ཡོངས་སུ་སྨིན་པར་མཛད་པའི་སེམས་ཅན་དེ་དག་ཐམས་ཅད་ཀྱི་བསམ་པ་ལ་མཁས་སོ། །</s>
  </p>
  <p id="5172">
    <s id="5172:1">གང་གི་ཚེ་དེ་བཞིན་གཤེགས་པ་དེ་ཆོས་སྟོན་པར་མཛད་པ་དེའི་ཚེ་དེ་སེམས་ཅན་དེ་དག་ལ་ཆོས་སྟོན་ཏོ། །</s>
  </p>
  <p id="5173">
    <s id="5173:1">དེ་ཆོས་བསྟན་པ་ཐོས་ནས་རིམ་གྲོ་བྱེད་དོ། །</s>
  </p>
  <p id="5174">
    <s id="5174:1">སེམས་ཅན་ཁྲི་ཕྲག་དཔག་ཏུ་མེད་པ་དག་དེའི་རིམ་གྲོ་བྱས་པ་ཙམ་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་གྱུར་ཏོ། །</s>
  </p>
  <p id="5175">
    <s id="5175:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་རིམ་གྲོ་པ་དགེ་སློང་མིག་ཉམས་པ་མེད་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="5176">
    <s id="5176:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="5177">
    <s id="5177:1">ང་དེའི་ཚེ་དེའི་དུས་ན་དགེ་སློང་མིག་ཉམས་པ་མེད་པ་ཞེས་བྱ་བར་གྱུར་ཏོ། །</s>
  </p>
  <p id="5178">
    <s id="5178:1">ངས་དེ་བཞིན་གཤེགས་པ་དེའི་ཆོས་བསྟན་པ་ཐོས་ནས་སེམས་ཅན་ཁྲི་ཕྲག་དཔག་ཏུ་མེད་པ་དག་ཕྱིར་མི་ལྡོག་པ་ལ་རབ་ཏུ་བཙུད་དོ། །</s>
  </p>
  <p id="5179">
    <s id="5179:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་དེ་བཞིན་གཤེགས་པའི་ཆོས་བསྟན་པ་དག་དང་ཕྲད་པར་བྱས་ནས་སེར་སྣ་མེད་པས་དེ་བཞིན་གཤེགས་པའི་ཆོས་བསྟན་པ་མཉན་པར་བྱ། </s>
  </p>
  <p id="5180">
    <s id="5180:1">བྱང་ཆུབ་སེམས་དཔའ་ཡང་ཡོངས་སུ་སྨིན་པར་བྱའོ། །</s>
  </p>
  <p id="5181">
    <s id="5181:1">མཽད་གལ་གྱི་བུ་ངས་སྐྱེ་བ་ཤེས་པ་འགོག་པ་ཤེས་པར་བྱ་བའི་དོན་དུ་<ref folio="F.256.a"/>མངོན་པར་འདུས་བྱས་པ་ནས། </s>
  </p>
  <p id="5182">
    <s id="5182:1">དེ་བཞིན་དུ་སྦྱར་ཏེ་</s>
  </p>
  <p id="5183">
    <s id="5183:1">ཡང་དག་པར་རབ་ཏུ་བསྟན་པའི་བར་དུའོ། །</s>
    <s id="5183:2">མཽད་གལ་གྱི་བུ་སྔོན་བྱུང་བ་འདས་པའི་དུས་ནས་དེའི་ཕ་རོལ་གྱི་ཡང་ཆེས་ཕ་རོལ་ན་དེ་བཞིན་གཤེགས་པ་འོད་མཐའ་ཡས་ཞེས་བྱ་བ་ནས། </s>
  </p>
  <p id="5184">
    <s id="5184:1">སངས་རྒྱས་བཅོམ་ལྡན་འདས་ཀྱི་བར་དུ་བྱུང་ངོ་། །</s>
  </p>
  <p id="5185">
    <s id="5185:1">འཇིག་རྟེན་གྱི་ཁམས་དེ་སྤྱོད་པ་ཕུན་སུམ་ཚོགས་པ་ཡིན་ཏེ། </s>
  </p>
  <p id="5186">
    <s id="5186:1">སྔོན་གྱི་སྦྱོར་བ་ཕུན་སུམ་ཚོགས་པའི་སེམས་ཅན་གཡོ་མེད་པ། སྒྱུ་མེད་པ་དྲང་པོའི་རང་བཞིན་ཅན། འཇིག་རྟེན་ཕ་རོལ་གྱི་ཁ་ན་མ་ཐོ་བ་ལ་འཇིགས་པར་ལྟ་བ་རྣམས་ཀྱིས་གང་ངོ་། །</s>
  </p>
  <p id="5187">
    <s id="5187:1">དེའི་ཚེ་སངས་རྒྱས་ཀྱི་ཞིང་དེར་བྱང་ཆུབ་སེམས་དཔའ་གཟི་བརྗིད་དྲག་པ་ཞེས་བྱ་བ་ཞིག་བྱུང་སྟེ། </s>
  </p>
  <p id="5188">
    <s id="5188:1">བྱང་ཆུབ་སེམས་དཔའ་འབུམ་ཕྲག་བརྒྱད་རྣམས་ཀྱི་གཙོ་བོ་ཡིན་ལ། ཐབས་མཁས་པ་དང་ལྡན་པ། </s>
    <s id="5188:2">སེམས་ཅན་རྣམས་ཀྱི་བྱ་བ་ལ་མཁས་པ། སེམས་ཅན་རྣམས་ཀྱི་ཆོས་སྟོན་པ་ལ་མཁས་པ། </s>
    <s id="5188:3">སེམས་ཅན་རྣམས་ཀྱི་ཉེ་བར་འགྲོ་བའི་དུས་ལ་མཁས་པ་སེམས་ཅན་རྣམས་ལ་དེ་དང་འཚམ་པའི་ཆོས་སྟོན་པ་ལ་མཁས་པ། </s>
    <s id="5188:4">བྱང་ཆུབ་སེམས་དཔའི་ཡོན་ཏན་དཔག་ཏུ་མེད་པ་དང་ལྡན་ནོ། །</s>
  </p>
  <p id="5189">
    <s id="5189:1">དེ་ནས་བྱང་ཆུབ་སེམས་དཔའ་གཟི་བརྗིད་དྲག་པས། དེ་བཞིན་གཤེགས་པ་འོད་མཐའ་ཡས་དེ་ལ་བལྟས་ནས། །</s>
  </p>
  <p id="5190">
    <s id="5190:1">སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་རྒྱུ་ཞིང་སོང་ངོ་། །</s>
  </p>
  <p id="5191">
    <s id="5191:1">དེ་སངས་རྒྱས་ཀྱི་ཞིང་གང་དུ་རྐང་པ་བཞག་པའི་སངས་རྒྱས་ཀྱི་ཞིང་དེར་སེམས་ཅན་དག་སངས་རྒྱས་བྱུང་བར་ཡང་དག་པར་རབ་ཏུ་ཤེས་སོ། །</s>
  </p>
  <p id="5192">
    <s id="5192:1">བདུད་ཀྱི་གནས་དག་ནི་སྤ་བཀོང་བར་གྱུར་ཅིང་། </s>
    <s id="5192:2">ལྷའི་གནས་དག་ནི་རབ་ཏུ་དགའ་བར་གྱུར་ཏེ། </s>
  </p>
  <p id="5193">
    <s id="5193:1">སངས་རྒྱས་ཀྱི་ཞིང་དེ་དག་ཐམས་ཅད་ཀྱང་འོད་གསེར་གྱི་མདོག་གིས་ཁྱབ་པར་གྱུར་ཏོ། །</s>
  </p>
  <p id="5194">
    <s id="5194:1">དེ་ནས་སེམས་ཅན་དེ་དག་སངས་རྒྱས་ཀྱི་ཞིང་དེར་སྣང་བ་འདི་དག་ཕྱོགས་གང་ནས་འོངས་ཞེས་ཡ་མཚན་དུ་གྱུར་ཏོ། །</s>
  </p>
  <p id="5195">
    <s id="5195:1">དེ་ནས་བར་སྣང་ལས་སངས་རྒྱས་ཀྱི་ཞིང་འདི་དག་ཐམས་ཅད་ནི་དེ་བཞིན་གཤེགས་པའི་སྣང་བས་ཁྱབ་སྟེ། </s>
  </p>
  <p id="5196">
    <s id="5196:1">གང་དེ་བཞིན་གཤེགས་པ་མཐོང་བར་འདོད་པ་དེ་དག་ཐལ་མོ་སྦྱོར་ལ་དེ་བཞིན་གཤེགས་པ་མཐོང་བར་སྨྲོས་ཤིག་དང་། </s>
    <s id="5196:2">དེ་དག་གིས་དེ་བཞིན་གཤེགས་པ་མཐོང་ངོ་ཞེས་སྒྲ་བྱུང་ངོ་། །</s>
  </p>
  <p id="5197">
    <s id="5197:1">དེ་ནས་སེམས་ཅན་དེ་དག་གིས་སྒྲ་དེ་ཐོས་ནས་བར་སྣང་ལ་ཐལ་མོ་སྦྱར་ཏེ། </s>
  </p>
  <p id="5198">
    <s id="5198:1">ཁྱོད་ཀྱིས་<ref folio="F.256.b"/>བདག་ཅག་དེ་བཞིན་གཤེགས་པ་དང་ལྷན་ཅིག་སྤྲོད་ཅིག་ཅེས་སྒྲ་ཕྱུང་ངོ་། །</s>
  </p>
  <p id="5199">
    <s id="5199:1">དེ་དག་ལ་དེ་བཞིན་གཤེགས་པ་དེའི་སྤྲུལ་པ་བྱེ་བ་བརྒྱ་ཕྲག་སྟོང་དག་མངོན་པར་སྤྲུལ་ཏེ། </s>
  </p>
  <p id="5200">
    <s id="5200:1">སེམས་ཅན་རེ་རེས་སྤྲུལ་པ་རེ་རེ་ཡང་དག་པར་ཤེས་ཀྱིས་སྤྲུལ་པ་གཞན་ནི་མ་མཐོང་ངོ་། །</s>
  </p>
  <p id="5201">
    <s id="5201:1">དེའི་ཉི་མ་གཅིག་གི་འོད་ཀྱི་དཀྱིལ་འཁོར་གྱི་སྣང་བས་སངས་རྒྱས་ཀྱི་ཞིང་ཁྲི་ཕྲག་དཔག་ཏུ་མེད་པ་རྣམས་སུ་བྱང་ཆུབ་སེམས་དཔའ་ཁྲི་ཕྲག་དཔག་ཏུ་མེད་པ་དག་ཕྱིར་མི་ལྡོག་པར་གྱུར་ཏོ། །</s>
  </p>
  <p id="5202">
    <s id="5202:1">དེ་ནས་དེ་བཞིན་གཤེགས་པ་འོད་མཐའ་ཡས་བྱང་ཆུབ་སེམས་དཔའ་གཟི་བརྗིད་དྲག་པའི་མཐུ་དང་སྟོབས་དང་། བརྩོན་འགྲུས་བསྐྱེད་པར་མཛད་པ་ན་བྱང་ཆུབ་སེམས་དཔའ་གཟི་བརྗིད་དྲག་པ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="5203">
    <s id="5203:1">རིགས་ཀྱི་བུ་སོང་ལ་ངའི་འོད་ཀྱི་རྗེས་སྙོགས་ཤིག །</s>
    <s id="5203:2">གང་དུ་ངའི་འོད་གནས་པར་མཐོང་བ་དེ་ཙམ་དུ་ངའི་སངས་རྒྱས་ཀྱི་ཞིང་དུ་ཤེས་པར་གྱིས་ཤིག །</s>
    <s id="5203:3">དེ་ནས་དེའི་ཚེ་བཅོམ་ལྡན་འདས་ཉིད་ཀྱི་འོད་གསེར་གྱི་ཁ་དོག་བཏང་ངོ་། །</s>
  </p>
  <p id="5204">
    <s id="5204:1">དེ་རྫུ་འཕྲུལ་གྱི་སྟོབས་ཀྱིས་འོད་དེ་དག་གི་རྗེས་སུ་སོང་ངོ་། །</s>
  </p>
  <p id="5205">
    <s id="5205:1">དེ་བསྐལ་པ་གྲངས་མེད་པར་འོད་དེ་དག་གི་རྗེས་སུ་སོང་ཡང་འོད་དེའི་གནས་མ་མཐོང་ངོ་། །</s>
  </p>
  <p id="5206">
    <s id="5206:1">དེ་བསྐལ་པ་གྲངས་མེད་པར་སོང་བས་ལུས་སྙོམ་ཞིང་སྒྱིད་ལུག་གོ། །</s>
  </p>
  <p id="5207">
    <s id="5207:1">དེ་ནས་བར་སྣང་ལས་སངས་རྒྱས་ཀྱི་སྐུ་བྱུང་ནས་</s>
  </p>
  <p id="5208">
    <s id="5208:1">དེ་ལ་བཀའ་སྩལ་པ། </s>
    <s id="5208:2">རིགས་ཀྱི་བུ་ངལ་བའི་རྒྱུ་ཡིད་ལ་མ་བྱེད་ཅིག་སྒྱིད་ལུག་པར་མ་བྱེད་པར་རེ་ཞིག་ཅུང་ཞིག་རིང་དུ་སོང་ཤིག །</s>
    <s id="5208:3">དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་མཐའ་ཡས་ཀྱིས་ཇི་ལྟ་བུའི་རྫུ་འཕྲུལ་མངོན་པར་འདུ་མཛད་པ་མངོན་པར་འདུ་མཛད་དེ</s>
  </p>
  <p id="5209">
    <s id="5209:1">དེ་ལྟ་བུའི་རྫུ་འཕྲུལ་མངོན་པར་འདུ་མཛད་པ་མངོན་པར་འདུ་མཛད་པས་དེའི་ལུས་ཀྱི་ངལ་བ་བསལ་ནས་ལུས་དང་སེམས་ཀྱི་བརྩོན་འགྲུས་སངས་རྒྱས་ཀྱི་མཐུས་ཡང་དག་པར་འདུས་སོ། །</s>
  </p>
  <p id="5210">
    <s id="5210:1">དེ་ཡང་བསྐལ་པ་གྲངས་མེད་པར་སོང་བ་དང་། </s>
    <s id="5210:2">རིན་པོ་ཆེ་སྣ་བདུན་གྱི་ཤིང་ལྗོན་པ་ཞིག་མཐོང་སྟེ། </s>
  </p>
  <p id="5211">
    <s id="5211:1">དེའི་ཕ་རོལ་ན་འོད་མཐོང་ངོ་། །</s>
  </p>
  <p id="5212">
    <s id="5212:1">དེ་དེའི་ཚེ་བླ་གོས་ཕྱོགས་གཅིག་ཏུ་གཟར་ཏེ། </s>
  </p>
  <p id="5213">
    <s id="5213:1">པུས་མོ་གཡས་པའི་ལྷ་ང་ས་ལ་བཙུགས་ནས་དེ་བཞིན་གཤེགས་པ་འོད་མཐའ་ཡས་དེ་ལ་ཚིགས་སུ་བཅད་དེ་གསོལ་པ། </s>
    <s id="5213:2">ཐུགས་ལ་དྲི་མ་བྲལ་ཞིང་སྦྱོར་བ་སྤངས། །</s>
  </p>
  <p id="5214">
    <s id="5214:1">ཁྱོད་ཀྱིས་འཇིག་རྟེན་<ref folio="F.257.a"/>ཁམས་ཀུན་ཐུགས་སུ་ཆུད། །</s>
  </p>
  <p id="5215">
    <s id="5215:1">འདྲེན་པ་ཁྱོད་ཀྱི་འོད་ནི་ཅི་འདྲ་བ། །འདི་ལ་ཡུལ་གྱི་མཐའ་འདི་རྗེས་སུ་འཇུག །</s>
  </p>
  <p id="5216">
    <s id="5216:1">དེའི་ཚེ་བར་སྣང་ལས་རིན་པོ་ཆེ་སྣ་བདུན་གྱི་ཁང་པ་བརྩེགས་པ་ཞིག་བྱུང་སྟེ། </s>
  </p>
  <p id="5217">
    <s id="5217:1">ཁང་པ་བརྩེགས་པ་དེར་སངས་རྒྱས་ཀྱི་གཟུགས་བྱུང་སྟེ། </s>
  </p>
  <p id="5218">
    <s id="5218:1">དེས་བྱང་ཆུབ་སེམས་དཔའ་གཟི་བརྗིད་དྲག་པ་དེ་ལ་ཚིགས་སུ་བཅད་དེ་</s>
  </p>
  <p id="5219">
    <s id="5219:1">བཀའ་སྩལ་པ། </s>
    <s id="5219:2">གང་དག་ང་ཡི་རྐང་པའི་དྲུང་འདུག་དང་། །གང་དག་ཡུལ་འདི་ཡི་ནི་མཐར་འདུག་པ། །ཐམས་ཅད་ང་ཡི་སྒྲ་དག་ཐོས་འགྱུར་ཏེ</s>
  </p>
  <p id="5220">
    <s id="5220:1">འདི་ཡི་སྒྲུབ་པ་ཐམས་ཅད་ཤེས་པར་འགྱུར། །</s>
  </p>
  <p id="5221">
    <s id="5221:1">སྟོབས་བཅུ་སངས་རྒྱས་ཆོས་ནི་མ་འདྲེས་པ། །</s>
    <s id="5221:2">བརྟན་པ་འདི་དག་སྲོག་ཆགས་ཀུན་ལ་བདེན། །</s>
  </p>
  <p id="5222">
    <s id="5222:1">ཡུལ་གྱི་རང་བཞིན་ཡུལ་གྱི་དངོས་དང་བཟོ། །དེ་བཞིན་ཡུལ་གྱི་ཚིག་དག་ཀུན་ཤེས་སོ། །</s>
  </p>
  <p id="5223">
    <s id="5223:1">རྒྱལ་བ་ང་ཡི་ཞིང་འདིར་སེམས་ཅན་དག །</s>
  </p>
  <p id="5224">
    <s id="5224:1">ཚིག་འདི་ཐོས་ནས་དང་བར་མི་འགྱུར་མེད། །</s>
  </p>
  <p id="5225">
    <s id="5225:1">ཐམས་ཅད་བླ་ན་མེད་པའི་ས་ལ་གནས། །</s>
  </p>
  <p id="5226">
    <s id="5226:1">དེ་དག་རྒྱལ་བའི་ཆོས་ལས་ལྡོག་མི་འགྱུར། །</s>
  </p>
  <p id="5227">
    <s id="5227:1">གང་དག་ཉན་ཐོས་ལྷན་ཅིག་ཐུན་མོང་བའི། །དེ་དག་མ་ཡིན་འདི་ནི་རྣམ་འདྲེན་ཆོས། །</s>
    <s id="5227:2">རྒྱལ་སྲས་གང་ལ་རབ་ཏུ་སེམས་དང་བ། །བདུད་ཀྱི་སྐྱོན་བཅོམ་བྱང་ཆུབ་རེག་པར་འགྱུར། །</s>
  </p>
  <p id="5228">
    <s id="5228:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་བྱང་ཆུབ་སེམས་དཔའ་གཟི་བརྗིད་དྲག་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="5229">
    <s id="5229:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="5230">
    <s id="5230:1">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་གཟི་བརྗིད་དྲག་པ་ཞེས་བྱ་བར་གྱུར་ཏོ། །</s>
  </p>
  <p id="5231">
    <s id="5231:1">ངས་དེ་བཞིན་གཤེགས་པ་དེའི་འོད་དང་བསྐལ་པ་གྲངས་མེད་པ་གཉིས་ཀྱི་བར་དུ་རྗེས་སུ་འབྲེལ་ཏོ། །</s>
  </p>
  <p id="5232">
    <s id="5232:1">ངས་དེ་བཞིན་གཤེགས་པ་དེ་ལ་ཚིགས་སུ་བཅད་དེ་མངོན་པར་བསྟོད་དོ། །</s>
  </p>
  <p id="5233">
    <s id="5233:1">དེ་བཞིན་གཤེགས་པ་དེའི་མཐུས་ངས་སངས་རྒྱས་ཀྱི་ཞིང་དེ་དག་ཐམས་ཅད་ཚིགས་སུ་བཅད་པ་དེ་དག་གིས་མངོན་པར་གོ་བར་བྱས་སོ། །</s>
  </p>
  <p id="5234">
    <s id="5234:1">མཽད་གལ་གྱི་བུ་དེ་ལྟ་བས་ན། </s>
  </p>
  <p id="5235">
    <s id="5235:1">བྱང་ཆུབ་སེམས་དཔས་ཕའི་སྟོབས་ཀྱི་གོ་ཆ་བགོ་བར་བྱ། </s>
  </p>
  <p id="5236">
    <s id="5236:1">དེ་བཞིན་གཤེགས་པའི་བཀའ་ལ་ཡང་ཐེ་ཙོམ་མེད་ཅིང་སོམ་ཉི་མེད་པར་བྱའོ།། །།</s>
  </p>
  <p id="5237">
    <s id="5237:1">བམ་པོ་ཉི་ཤུ་བཞི་པ། </s>
    <s id="5237:2">མཽད་གལ་གྱི་བུ་ངས་སྐྱེ་བ་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ། སྔོན་བྱང་ཆུབ་སེམས་དཔའི་<ref folio="F.257.b"/>སྤྱད་པ་སྤྱོད་པ་ན། </s>
  </p>
  <p id="5238">
    <s id="5238:1">བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པ་ནས། </s>
  </p>
  <p id="5239">
    <s id="5239:1">ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་པའི་བར་དགེ་བའི་རྩ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="5240">
    <s id="5240:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="5241">
    <s id="5241:1">དེའི་ཕ་རོལ་གྱི་ཡང་ཆེས་ཕ་རོལ་ན་དེ་བཞིན་གཤེགས་པ་འགྲོ་བ་ཐམས་ཅད་ལས་འདས་པ་ཞེས་བྱ་བ་ནས། </s>
  </p>
  <p id="5242">
    <s id="5242:1">སངས་རྒྱས་བཅོམ་ལྡན་འདས་ཀྱི་བར་འཇིག་རྟེན་གྱི་ཁམས་དགེ་བའི་མིག་ཅེས་བྱ་བ་བྱུང་ངོ་། །</s>
  </p>
  <p id="5243">
    <s id="5243:1">དེ་བཞིན་གཤེགས་པ་དེའི་སངས་རྒྱས་ཀྱི་ཞིང་དེར་བྱང་ཆུབ་སེམས་དཔའ་མཐའ་ཡས་ཤུགས་འཆང་ཞེས་བྱ་བ་</s>
    <s id="5243:2">བྱང་ཆུབ་སེམས་དཔའ་འབུམ་ཕྲག་བདུན་གྱི་གཙོ་བོ་བྱེད་པ། སྦྱིན་པ་དང་། ཚུལ་ཁྲིམས་དང་། བཟོད་པ་དང་། བརྩོན་འགྲུས་དང་། བསམ་གཏན་དང་། ཤེས་རབ་དང་། ཐབས་ལ་མཁས་པ་ཞིག་བྱུང་ངོ་། </s>
  </p>
  <p id="5244">
    <s id="5244:1">དེ་དེ་བཞིན་གཤེགས་པ་འགྲོ་བ་ཐམས་ཅད་ལས་འདས་པ་དེའི་བྱང་ཆུབ་སེམས་དཔའི་ཚོགས་དེ་དག་ཆམ་དུ་འབེབས་སོ། །</s>
  </p>
  <p id="5245">
    <s id="5245:1">སེམས་ཅན་གང་དག་རང་སངས་རྒྱས་ཀྱི་ཐེག་པ་པའམ། ཉན་ཐོས་ཀྱི་ཐེག་པ་པ་དེ་དག་ཀྱང་ཡོངས་སུ་སྨིན་པར་བྱེད་དོ། །</s>
  </p>
  <p id="5246">
    <s id="5246:1">དེ་བཞིན་གཤེགས་པ་དེ་ལ་ཡང་རིམ་གྲོ་བྱེད་དེ། </s>
  </p>
  <p id="5247">
    <s id="5247:1">མཐོང་བའི་ཆོས་དེ་ལ་བདེ་བར་གནས་པ་དག་གིས་གནས་སོ། །</s>
  </p>
  <p id="5248">
    <s id="5248:1">དེའི་འཇིག་རྟེན་གྱི་ཁམས་ཁྲི་ཕྲག་བརྒྱད་ཅུ་ནས་དེ་བཞིན་གཤེགས་པ་དེའི་སངས་རྒྱས་ཀྱི་ཞིང་གི་བར་གྱི་སེམས་ཅན་རྣམས་ལ་སྤྲུལ་པ་གཏོང་སྟེ། </s>
  </p>
  <p id="5249">
    <s id="5249:1">སྤྲུལ་པ་དེ་དག་གིས་སངས་རྒྱས་ཀྱི་ཞིང་དེ་ཡོངས་སུ་སྨིན་པར་བྱེད་ཡོངས་སུ་སྦྱོང་བར་བྱེད་དོ། །</s>
  </p>
  <p id="5250">
    <s id="5250:1">དེ་ནས་དེ་བཞིན་གཤེགས་པ་འགྲོ་བ་ཐམས་ཅད་ལས་འདས་པས་བྱང་ཆུབ་སེམས་དཔའ་མཐའ་ཡས་ཤུགས་འཆང་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="5251">
    <s id="5251:1">རིགས་ཀྱི་བུ་འཇིག་རྟེན་གྱི་ཁམས་ཁྲི་ཕྲག་དཔག་ཏུ་མེད་པ་འདི་ནི་ཇི་ལྟར་སེམས་ཅན་དམྱལ་བ་མེད་པར་འགྱུར་བ་དང་། དུད་འགྲོའི་སྐྱེ་གནས་མེད་པར་འགྱུར་བ་དང་། གཤིན་རྗེའི་འཇིག་རྟེན་མེད་པར་འགྱུར་བ་དང་། ལྷ་མ་ཡིན་གྱི་རིས་མེད་པར་འགྱུར་བ་དང་། </s>
    <s id="5251:2">ཇི་ལྟར་མི་ཁོམ་པ་ཐམས་ཅད་མེད་པར་འགྱུར་བ་དང་། སངས་རྒྱས་ཀྱི་ཞིང་ཐམས་ཅད་སྐད་ཅིག་གཅིག་དང་ལྡན་པར་འགྱུར་བ་དེ་ལྟར་ཡོངས་སུ་སྨིན་<ref folio="F.258.a"/>པར་ནུས་སམ། </s>
    <s id="5251:3">དེ་སྐད་ཅེས་བཀའ་སྩལ་པ་དང་། </s>
    <s id="5251:4">བྱང་ཆུབ་སེམས་དཔའ་མཐའ་ཡས་ཤུགས་འཆང་གིས། དེ་བཞིན་གཤེགས་པ་འགྲོ་བ་ཐམས་ཅད་ལས་འདས་པ་དེ་ལ་འདི་སྐད་ཅེས་གསོལ་ཏོ། །</s>
  </p>
  <p id="5252">
    <s id="5252:1">བཅོམ་ལྡན་འདས་སྐད་ཅིག་གཅིག་གིས་བགྱི་བ་ཡོངས་སུ་རྫོགས་པར་རྔོ་ཐོགས་ལགས་སོ། །</s>
    <s id="5252:2">བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ་ནུས་སམ། རིགས་ཀྱི་བུ་ད་ལྟར་གྱི་སྐྱེ་དགུ་ཚེ་རིང་བ་ཚེའི་ཚད་བསྐལ་པ་ཁྲི་ཕྲག་དཔག་ཏུ་མེད་དེ</s>
  </p>
  <p id="5253">
    <s id="5253:1">གང་བྱང་ཆུབ་སེམས་དཔའ་ལེ་ལོ་ཀུན་ཡོད་པ་དེ་ཚེའི་ངོ་བོ་གཅིག་ཐོབ་པས་ཡོངས་སུ་སྨིན་པར་བྱེད་དོ། །</s>
  </p>
  <p id="5254">
    <s id="5254:1">རིགས་ཀྱི་བུ་སངས་རྒྱས་ཀྱི་ཞིང་འདི་སངས་རྒྱས་ཁྲི་ཕྲག་དཔག་ཏུ་མེད་པ་རྣམས་ཀྱིས་ཡང་དང་ཡང་དུ་ངའི་མིག་གིས་མཐོང་བའི་སངས་རྒྱས་ཀྱི་ཞིང་དུ་སྤྱད་པ་ཡོངས་སུ་སྤྱད་དེ</s>
  </p>
  <p id="5255">
    <s id="5255:1">དེ་བཞིན་དུ་སངས་རྒྱས་ཀྱི་ཞིང་སངས་རྒྱས་མང་པོས་ཡོངས་སུ་མ་བཏུལ་བ་གང་ཡང་མེད་དོ། །</s>
  </p>
  <p id="5256">
    <s id="5256:1">འདི་ལྟར་སངས་རྒྱས་ཀྱི་ཞིང་འདི་དེ་ལྟར་སངས་རྒྱས་མང་པོས་ཡོངས་སུ་སྨིན་པར་མཛད་དོ། །</s>
  </p>
  <p id="5257">
    <s id="5257:1">ཇི་ལྟར་སངས་རྒྱས་ཀྱི་ཞིང་འདིར་སངས་རྒྱས་བཅོམ་ལྡན་འདས་རྣམས་ཉེ་བར་བྱུང་བ་དེ་ལྟར་སངས་རྒྱས་ཀྱི་ཞིང་དེ་ལྟ་བུ་གང་ཡང་མེད་དོ། །</s>
  </p>
  <p id="5258">
    <s id="5258:1">རིགས་ཀྱི་བུ་དེ་ལྟ་བས་ན་ཁྱོད་དེ་བཞིན་གཤེགས་པའི་བཀས་སངས་རྒྱས་ཀྱི་ཞིང་འདི་ཡོངས་སུ་སྨིན་པ་དང་། ཡོངས་སུ་སྦྱང་བ་བྱ་བར་ངེས་པ་བསྐྱེད་ཅིག་</s>
    <s id="5258:2">རིགས་ཀྱི་བུ་ཁྱེད་ཀྱང་སངས་རྒྱས་ཁྲི་ཕྲག་དཔག་ཏུ་མེད་པ་དག་ལ་དགེ་བའི་རྩ་བ་བསྐྱེད། </s>
  </p>
  <p id="5259">
    <s id="5259:1">ཤེས་རབ་རྣོ་བ་སྙིང་རྗེ་མཚུངས་པ་མེད་པ་དང་ལྡན་ན། </s>
  </p>
  <p id="5260">
    <s id="5260:1">ཁྱོད་ཀྱི་ཚེ་གཅིག་པོ་འདིས་སེམས་ཅན་ཐམས་ཅད་ཡོངས་སུ་སྨིན་པར་ནུས་སམ། </s>
    <s id="5260:2">དེ་སྐད་ཅེས་བཀའ་སྩལ་པ་དང་། </s>
    <s id="5260:3">བྱང་ཆུབ་སེམས་དཔའ་མཐའ་ཡས་ཤུགས་འཆང་གིས། དེ་བཞིན་གཤེགས་པ་འགྲོ་བ་ཐམས་ཅད་ལས་འདས་པ་དེ་ལ་འདི་སྐད་ཅེས་གསོལ་ཏོ། །</s>
  </p>
  <p id="5261">
    <s id="5261:1">གལ་ཏེ་བདག་ལ་དེ་བཞིན་གཤེགས་པས་བཀའ་སྩལ་ན། </s>
  </p>
  <p id="5262">
    <s id="5262:1">གང་བདག་དེ་བཞིན་གཤེགས་པའི་བཀས་སེམས་ཅན་རྣམས་ལ་གློ་བ་བརྩེ་བར་བཟུང་སྟེ། </s>
  </p>
  <p id="5263">
    <s id="5263:1">བཅོམ་ལྡན་འདས་ཀྱི་བཀའ་བཞིན་དུ་བསྐལ་པ་གྲངས་མ་མཆིས་པར་མེ་མ་མུར་གྱི་འོབས་དུ་བ་མ་མཆིས་པར་མཆིས་པ་དེ་ཡང་སྤྲོའོ། །</s>
    <s id="5263:2">དེ་སྐད་ཅེས་གསོལ་པ་དང་། </s>
    <s id="5263:3">དེ་བཞིན་གཤེགས་པ་འགྲོ་བ་ཐམས་ཅད་<ref folio="F.258.b"/>ལས་འདས་པ་དེ་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་སོ། །</s>
  </p>
  <p id="5264">
    <s id="5264:1">དེ་ནས་བྱང་ཆུབ་སེམས་དཔའ་མཐའ་ཡས་ཤུགས་འཆང་དེས། </s>
  </p>
  <p id="5265">
    <s id="5265:1">དེ་བཞིན་གཤེགས་པ་དེའི་སྐུ་གདུང་རྒྱ་ཆེར་བྱས་ནས་མཆོད་པ་བྱས་སོ། །</s>
  </p>
  <p id="5266">
    <s id="5266:1">དེ་བཞིན་གཤེགས་པའི་བཀའ་དེ་རྗེས་སུ་དྲན་པ་ན་སེམས་ཅན་རྣམས་ལ་སྙིང་བརྩེ་བར་བཟུང་ནས་སྤྲུལ་པ་བྱེ་བ་ཁྲག་ཁྲིག་བརྒྱ་ཕྲག་སྟོང་དཔག་ཏུ་མེད་པ་དག་མངོན་པར་སྤྲུལ་ཏོ། །</s>
  </p>
  <p id="5267">
    <s id="5267:1">དེས་སངས་རྒྱས་ཀྱི་ཞིང་དེ་བྱང་ཆུབ་སེམས་དཔའ་ཕྱིར་མི་ལྡོག་པ་རྣམས་ཀྱིས་མེ་ཏོག་བཞིན་ཀུན་ཏུ་བཀང་ནས་དེ་ཚེའི་འདུ་བྱེད་བཏང་ངོ་། །</s>
  </p>
  <p id="5268">
    <s id="5268:1">མཽད་གལ་གྱི་བུ་ཁྱོད་དེའི་ཚེ་དེའི་དུས་ན། </s>
  </p>
  <p id="5269">
    <s id="5269:1">བྱང་ཆུབ་སེམས་དཔའ་མཐའ་ཡས་ཤུགས་འཆང་ཞེས་བྱ་བར་གྱུར་པ། དེ་གཞན་ཡིན་པར་སེམས་ན། </s>
  </p>
  <p id="5270">
    <s id="5270:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="5271">
    <s id="5271:1">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་མཐའ་ཡས་ཤུགས་འཆང་ཞེས་བྱ་བར་གྱུར་ཏོ། །</s>
  </p>
  <p id="5272">
    <s id="5272:1">ངས་སངས་རྒྱས་ཀྱི་ཞིང་དེ་བྱང་ཆུབ་སེམས་དཔའ་རྣམས་ཀྱི་མེ་ཏོག་བཞིན་ཀུན་ཏུ་བཀང་། </s>
  </p>
  <p id="5273">
    <s id="5273:1">སངས་རྒྱས་ཀྱི་གདུང་ཡང་དག་པར་སྤེལ། </s>
  </p>
  <p id="5274">
    <s id="5274:1">དེ་བཞིན་གཤེགས་པའི་སྐུ་གདུང་རྒྱ་ཆེར་བྱས་ཏེ། </s>
  </p>
  <p id="5275">
    <s id="5275:1">མཆོད་པ་བྱས་ནས་དུས་བྱས་སོ། །</s>
  </p>
  <p id="5276">
    <s id="5276:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་སངས་རྒྱས་ཀྱི་གདུང་མི་གཅད་པར་བྱ་བའི་ཕྱིར་འབད་པར་བྱས་ནས། </s>
  </p>
  <p id="5277">
    <s id="5277:1">ཕྱིས་བྱང་ཆུབ་མངོན་པར་རྫོགས་པར་འཚང་རྒྱ་བར་བྱའོ། །</s>
  </p>
  <p id="5278">
    <s id="5278:1">མཽད་གལ་གྱི་བུ་ངས་འདོད་པའི་ཟག་པ་ཤེས་པར་བྱ་བའི་དོན་དུ། སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="5279">
    <s id="5279:1">བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="5280">
    <s id="5280:1">འདོད་པའི་ཟག་པ་ཤེས་པ་སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས། </s>
  </p>
  <p id="5281">
    <s id="5281:1">དགེ་བའི་རྩ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="5282">
    <s id="5282:1">མཽད་གལ་གྱི་བུ་སྔོན་བྱུང་བ་འདས་པའི་དུས་ནས། </s>
  </p>
  <p id="5283">
    <s id="5283:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="5284">
    <s id="5284:1">རྒྱལ་པོ་སེམས་ཅན་ཐམས་ཅད་ཀྱི་རང་བཞིན་གྱི་རྗེས་སུ་འཇུག་པ་ཞེས་བྱ་བ། </s>
    <s id="5284:2">མཛངས་ཤིང་གསལ་ལ་ཡིད་གཞུངས་པ། སེམས་ཅན་རྣམས་ཀྱི་དབང་པོའི་ཚོགས་རྟོག་པ་ལ་མཁས་པ་ཞིག་བྱུང་སྟེ། </s>
  </p>
  <p id="5285">
    <s id="5285:1">སེམས་ཅན་གང་དག་གཟུགས་ལ་མོས་པ་དེ་<ref folio="F.259.a"/>དག་གི་གཟུགས་ལ་འདོད་ཆགས་པ་ཡང་དག་པ་ཇི་ལྟ་བ་བཞིན་རབ་ཏུ་ཤེས། </s>
  </p>
  <p id="5286">
    <s id="5286:1">དེ་སེམས་ཅན་འདི་དག་གཟུགས་ལ་འདོད་ཆགས་པས་ཡོངས་སུ་གདུངས་ཤིང་གཟུགས་ལ་འདོད་ཆགས་པས་བསྲེགས་པ་མཐོང་ངོ་། །</s>
  </p>
  <p id="5287">
    <s id="5287:1">དེ་སེམས་ཅན་དེ་དག་གི་གཟུགས་ལ་འདོད་ཆགས་སྤང་བའི་ཐབས་སེམས་ཏེ། </s>
  </p>
  <p id="5288">
    <s id="5288:1">ཐབས་གང་གིས་སེམས་ཅན་དེ་དག་གཟུགས་ལ་འདོད་ཆགས་སྐྱེས་པ་མི་སྐྱེད་པ་དང་། སྐྱེས་པ་ཡང་སྤོང་བར་འགྱུར། </s>
  </p>
  <p id="5289">
    <s id="5289:1">སེམས་ཅན་འདི་དག་གཟུགས་ལ་འདོད་ཆགས་པས་ཤིན་ཏུ་གདུངས། </s>
    <s id="5289:2">འདོད་ཆགས་ཀྱིས་ཡོངས་སུ་བསྲེགས་པའི་སེམས་དེས་འཆི་བའི་དུས་བྱས་ཤིང་དེ་དག་སེམས་ཅན་དམྱལ་བར་སྐྱེ་བར་མ་གྱུར་ཅིག །</s>
  </p>
  <p id="5290">
    <s id="5290:1">འདོད་ཆགས་ཀྱི་མེ་དེས་ཤིན་ཏུ་གདུངས་པ་དེའི་རྐྱེན་གྱིས་སེམས་ཅན་དམྱལ་བ་པའི་མེས་གདུངས་ཏེ། </s>
  </p>
  <p id="5291">
    <s id="5291:1">དེ་དག་ཤིན་ཏུ་གདུང་བ་གཉིས་ཀྱིས་འཆི་བའི་ཞགས་པ་ལས་མི་འགྲོལ་ལོ། །</s>
  </p>
  <p id="5292">
    <s id="5292:1">སྡུག་བསྔལ་གྱི་གནོད་པས་སྐྱེ་བ་ན་ཡང་འབྲེལ། </s>
  </p>
  <p id="5293">
    <s id="5293:1">འཆི་བ་ན་ཡང་འབྲེལ་འཇིག་རྟེན་འདི་ནས་འཇིག་རྟེན་ཕ་རོལ་ཏུ་འགྲོ་བ་ན་ཡང་འབྲེལ་ཏོ་སྙམ་ནས། </s>
  </p>
  <p id="5294">
    <s id="5294:1">དེ་ཐབས་ཚོལ་བ་ན་འདི་ལྟར་ཡོངས་སུ་འཇལ་ཏེ། </s>
  </p>
  <p id="5295">
    <s id="5295:1">བྱིས་པ་དག་རྟོག་པའི་དབང་གིས་གཙང་བའི་འདུ་ཤེས་ཀྱིས་བཅིངས་ཏེ། </s>
  </p>
  <p id="5296">
    <s id="5296:1">སྟོང་པ་ཉིད་ཀྱི་ངོ་བོ་དང་བྲལ་བ་ཁ་དོག་ཙམ་གཉིས་པ་ཙམ་མོ། །</s>
  </p>
  <p id="5297">
    <s id="5297:1">དེ་ཡང་གཅིག་ཏུ་བསྡུས་ན་མི་གཙང་བ་ཉིད་དེ། </s>
  </p>
  <p id="5298">
    <s id="5298:1">འདི་ལ་གཙང་བ་ཉིད་གང་ཡང་མེད་དོ། །</s>
  </p>
  <p id="5299">
    <s id="5299:1">མགལ་མེ་བསྐོར་བ་སྣང་བ་བཞིན་དུ་ལོག་པར་འཛིན་པས། འདོད་ཆགས་འཇུག་པ་གཙང་བར་འབྲེལ་པ་དེ་ཤིན་ཏུ་འཛིན་ཏོ། །</s>
  </p>
  <p id="5300">
    <s id="5300:1">དེ་ལྟར་སྐྱེ་བ་ན་ཡང་འབྲེལ། </s>
  </p>
  <p id="5301">
    <s id="5301:1">རྒ་བ་ན་ཡང་འབྲེལ་འཆི་བ་ན་ཡང་འབྲེལ་བར་བྱེད་དོ། །</s>
  </p>
  <p id="5302">
    <s id="5302:1">འཁོར་བར་ཤིན་ཏུ་རྒྱུག་པ་དག་སྔོན་གྱི་མཐའ་མི་ཤེས་སོ་སྙམ་ནས། </s>
  </p>
  <p id="5303">
    <s id="5303:1">དེ་སེམས་ཅན་དེ་དག་གི་གང་མི་གཙང་བ་ཡང་དང་ཡང་དུ་ཡང་དག་པ་ཇི་ལྟ་བ་བཞིན་རབ་ཏུ་སྟོན་ཏོ། །</s>
  </p>
  <p id="5304">
    <s id="5304:1">དེ་དེ་དག་གི་མི་གཙང་བ་ཡང་དག་པ་ཇི་ལྟ་བ་བཞིན་རབ་ཏུ་སྟོན་པ་ན། </s>
  </p>
  <p id="5305">
    <s id="5305:1">སེམས་ཅན་ཁྲི་ཕྲག་དཔག་ཏུ་མེད་པ་རྣམས་ཀྱིས་མི་གཙང་བར་འདུ་ཤེས་པ་ཡོངས་སུ་ཤེས་ཤིང་མི་གཙང་བའི་བློར་ཞུགས། </s>
  </p>
  <p id="5306">
    <s id="5306:1">ཆོས་རྣམས་ཀྱི་ངོ་བོ་ཉིད་དང་ཡང་དག་པ་ཇི་ལྟ་བ་བཞིན་ཡོངས་སུ་ཤེས་སོ། །</s>
  </p>
  <p id="5307">
    <s id="5307:1">ཡོངས་སུ་ཤེས་ནས་<ref folio="F.259.b"/>སེམས་ཅན་ཁྲི་ཕྲག་དཔག་ཏུ་མེད་པ་དག་མི་གཙང་བའི་འདུ་ཤེས་ཀྱིས་བཟློག་ནས། </s>
  </p>
  <p id="5308">
    <s id="5308:1">འདོད་པ་དག་གིས་འདོད་ཆགས་དང་བྲལ་ནས་ཚངས་པའི་འཇིག་རྟེན་དུ་སྐྱེས་སོ། །</s>
  </p>
  <p id="5309">
    <s id="5309:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན། </s>
  </p>
  <p id="5310">
    <s id="5310:1">རྒྱལ་པོ་སེམས་ཅན་ཀུན་གྱི་རང་བཞིན་གྱི་རྗེས་སུ་འཇུག་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="5311">
    <s id="5311:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="5312">
    <s id="5312:1">དེ་ཅིའི་ཕྱིར་ཞེ་ན། </s>
    <s id="5312:2">ང་དེའི་ཚེ་དེའི་དུས་ན། </s>
  </p>
  <p id="5313">
    <s id="5313:1">རྒྱལ་པོ་སེམས་ཅན་ཀུན་གྱི་རང་བཞིན་གྱི་རྗེས་སུ་འཇུག་པ་ཞེས་བྱ་བར་གྱུར་ཏོ། །</s>
  </p>
  <p id="5314">
    <s id="5314:1">ངས་སྲོག་ཆགས་ཁྲི་ཕྲག་དཔག་ཏུ་མེད་པ་དག་མི་གཙང་བའི་འདུ་ཤེས་ཀྱིས་བཟློག་ནས་ཚངས་པའི་འཇིག་རྟེན་དུ་བསྐྱེད་དོ། །</s>
  </p>
  <p id="5315">
    <s id="5315:1">དེ་དག་ཐམས་ཅད་ཀྱང་གཟུགས་ཀྱི་རང་བཞིན་རབ་ཏུ་ཤེས་ཤིང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏོ། །</s>
  </p>
  <p id="5316">
    <s id="5316:1">མཽད་གལ་གྱི་བུ་དེ་ལྟ་བས་ན། </s>
  </p>
  <p id="5317">
    <s id="5317:1">བྱང་ཆུབ་སེམས་དཔས་གཟུགས་ཀྱི་རང་བཞིན་ཡང་དག་པ་ཇི་ལྟ་བ་བཞིན་ཡོངས་སུ་ཤེས་པར་བྱ། </s>
  </p>
  <p id="5318">
    <s id="5318:1">དེ་བཞིན་དུ་སེམས་ཅན་རྣམས་ལ་ཡང་བསྟན་པར་བྱའོ། །</s>
  </p>
  <p id="5319">
    <s id="5319:1">བྱང་ཆུབ་སེམས་དཔས་གཟུགས་ཀྱི་རང་བཞིན་རབ་ཏུ་ཤེས་ཤིང་དེ་བཞིན་དུ་སེམས་ཅན་རྣམས་ལ་ཡང་རབ་ཏུ་སྟོན་པ་ནི། བླ་ན་</s>
  </p>
  <p id="5320">
    <s id="5320:1">མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །</s>
  </p>
  <p id="5321">
    <s id="5321:1">མཽད་གལ་གྱི་བུ་ངས་འདོད་པའི་ཟག་པ་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་ཞེས་བྱ་བ་ནས་དེ་བཞིན་དུ་སྦྱར་ཏེ། </s>
  </p>
  <p id="5322">
    <s id="5322:1">མངོན་པར་འདུས་བྱས་པའི་བར་དང་། དེ་བཞིན་དུ་སྦྱར་ཏེ་ཡང་དག་པར་རབ་ཏུ་བསྟན་པའི་བར་དུའོ། །</s>
    <s id="5322:2">མཽད་གལ་གྱི་བུ་སྔོན་བྱུང་བ་འདས་པའི་དུས་ནས། </s>
  </p>
  <p id="5323">
    <s id="5323:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="5324">
    <s id="5324:1">དྲང་སྲོང་ཆོས་ལ་ངེས་པ་ཞེས་བྱ་བ། </s>
    <s id="5324:2">རྫུ་འཕྲུལ་ཆེ་བ། གཟི་བརྗིད་ཆེ་བ། མཐུ་ཆེ་བ། ཕྱི་རོལ་གྱི་ལམ་གྱིས་འདོད་པ་རྣམས་ཀྱི་འདོད་ཆགས་དང་བྲལ་བ་ཞིག་བྱུང་ངོ་། །</s>
  </p>
  <p id="5325">
    <s id="5325:1">དེ་འདོད་པའི་ཟག་པ་ཤེས་པ་ཀུན་འབྱུང་བ་ཤེས་པ། མེ་ལོང་གི་དཀྱིལ་འཁོར་དུ་སྣང་བ་ལྟར་ཡང་དག་པ་ཇི་ལྟ་བ་བཞིན་རབ་ཏུ་ཤེས་ཏེ། </s>
  </p>
  <p id="5326">
    <s id="5326:1">ཇི་ལྟར་མེ་ལོང་གི་དཀྱིལ་འཁོར་གྱི་གཟུགས་ཀྱི་རྣམ་པ་མཐོང་བ་མེད་པ་དེ་ལྟར་འདོད་པའི་ཟག་པ་ཤེས་པ་ཀུན་འབྱུང་བ་ཤེས་པ་མཐོང་བ་ཡང་མེད་དོ། །</s>
  </p>
  <p id="5327">
    <s id="5327:1">དེ་ཅིའི་ཕྱིར་ཞེ་ན། </s>
    <s id="5327:2">དངོས་པོ་ཡང་དག་པ་མ་ཡིན་པའི་ཕྱིར་ཏེ། </s>
  </p>
  <p id="5328">
    <s id="5328:1">ཆོས་གང་དངོས་པོ་<ref folio="F.260.a"/>མེད་པ་དེ་སྤང་བར་མི་བྱ། </s>
  </p>
  <p id="5329">
    <s id="5329:1">ཡོངས་སུ་ཤེས་པར་མི་བྱ། </s>
  </p>
  <p id="5330">
    <s id="5330:1">བསྒོམ་པར་མི་བྱ། </s>
  </p>
  <p id="5331">
    <s id="5331:1">མངོན་སུམ་དུ་མི་བྱ་བ་ཡིན་ན། </s>
  </p>
  <p id="5332">
    <s id="5332:1">འདི་ལྟར་བྱིས་པ་སོ་སོའི་སྐྱེ་བོ་ཐོས་པ་དང་མི་ལྡན་པ་འདོད་པའི་ཡོན་ཏན་དོན་དུ་གཉེར་བ་དེ་དག་དེའི་རྣམ་པ་ལ་སྤྱོད་པར་སྣང་ངོ་། །</s>
    <s id="5332:2">འདི་ལྟ་སྟེ་དཔེར་ན། </s>
  </p>
  <p id="5333">
    <s id="5333:1">མེ་ལོང་གི་གཟུགས་ཀྱི་རྣམ་པ་ལ་དེ་ལྟར་ཚུལ་བཞིན་དུ་སོ་སོར་བརྟགས་ན། </s>
  </p>
  <p id="5334">
    <s id="5334:1">མངོན་པར་ཤེས་པ་ལྔ་མངོན་སུམ་དུ་བྱས་སོ། །</s>
  </p>
  <p id="5335">
    <s id="5335:1">ཆོས་ཐམས་ཅད་ལ་ཡང་མེ་ལོང་གི་དཀྱིལ་འཁོར་དུ་སྣང་བ་བཞིན་དུ་འདུ་ཤེས་ཐོབ་བོ། །</s>
    <s id="5335:2">དེ་སེམས་ཅན་ཁྲི་ཕྲག་དཔག་ཏུ་མེད་པ་དག་བཟོད་པ་དེ་ལ་རབ་ཏུ་བཙུད་དོ། །</s>
  </p>
  <p id="5336">
    <s id="5336:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན། </s>
  </p>
  <p id="5337">
    <s id="5337:1">དྲང་སྲོང་ཆོས་ལ་ངེས་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="5338">
    <s id="5338:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="5339">
    <s id="5339:1">ང་དེའི་ཚེ་དེའི་དུས་ན། </s>
  </p>
  <p id="5340">
    <s id="5340:1">དྲང་སྲོང་ཆོས་ལ་ངེས་པ་ཞེས་བྱ་བར་གྱུར་ཏོ། །</s>
  </p>
  <p id="5341">
    <s id="5341:1">ངས་དེའི་ཚེ་སེམས་ཅན་ཁྲི་ཕྲག་དཔག་ཏུ་མེད་པ་དེ་དག་མེ་ལོང་གི་དཀྱིལ་འཁོར་དུ་སྣང་བ་ལྟ་བུའི་ཏིང་ངེ་འཛིན་ལ་རབ་ཏུ་བཙུད་དོ། །</s>
  </p>
  <p id="5342">
    <s id="5342:1">དགེ་བའི་རྩ་བ་དེ་དག་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་སོ། །</s>
  </p>
  <p id="5343">
    <s id="5343:1">མཽད་གལ་གྱི་བུ་དེ་ལྟ་བས་ན། </s>
  </p>
  <p id="5344">
    <s id="5344:1">བྱང་ཆུབ་སེམས་དཔས་མེ་ལོང་གི་དཀྱིལ་འཁོར་དུ་སྣང་བ་ལྟ་བུའི་ཆོས་རྣམས་ལ་སེམས་གཞུག་པར་བྱའོ། །</s>
  </p>
  <p id="5345">
    <s id="5345:1">མེ་ལོང་གི་དཀྱིལ་འཁོར་དུ་སྣང་བ་ལྟ་བུའི་ཆོས་རྣམས་ལ་སེམས་ཞུགས་པའི་བྱང་ཆུབ་སེམས་དཔའ་ནི་བླ་ན་</s>
  </p>
  <p id="5346">
    <s id="5346:1">མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །</s>
  </p>
  <p id="5347">
    <s id="5347:1">མཽད་གལ་གྱི་བུ་ངས་འདོད་པའི་ཟག་པ་ཤེས་པ་འགོག་པ་ཤེས་པར་བྱ་བའི་དོན་དུ་ཞེས་བྱ་བ་ནས། </s>
  </p>
  <p id="5348">
    <s id="5348:1">དགེ་བའི་རྩ་བ་སྣ་ཚོགས་དག་མངོན་པར་འདུས་བྱས་པའི་བར་དང་དེ་བཞིན་དུ་རྒྱ་ཆེར་སྦྱར་རོ། །</s>
  </p>
  <p id="5349">
    <s id="5349:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="5350">
    <s id="5350:1">དེའི་ཕ་རོལ་གྱི་ཡང་ཆེས་ཕ་རོལ་ན་དྲང་སྲོང་ཨུད་ཛྱ་དད་ཏ་ཞེས་བྱ་བ། རྫུ་འཕྲུལ་ཆེ་བ། གཟི་བརྗིད་ཆེ་བ། མཐུ་ཆེ་བ་ཞིག་བྱུང་ངོ་། །</s>
  </p>
  <p id="5351">
    <s id="5351:1">དེ་འདི་སྙམ་དུ་སེམས་ཏེ། </s>
  </p>
  <p id="5352">
    <s id="5352:1">གང་བདག་གིས་ཆོས་རྟོགས་པའི་ཆོས་དེ་དག་ལས་ཆེས་མངོན་པར་བྱུང་བའམ། ཆེས་གྱ་ནོམ་པའི་ཆོས་གཞན་གང་ཡང་ཡོད་དམ་<ref folio="F.260.b"/>སྙམ་མོ། །</s>
  </p>
  <p id="5353">
    <s id="5353:1">དེ་འདི་སྙམ་དུ་སེམས་ཏེ། </s>
  </p>
  <p id="5354">
    <s id="5354:1">གང་བདག་གིས་ཆོས་ཁོང་དུ་ཆུད་པ་དེ་དག་ནི་འགོག་པའི་ཆོས་སོ། །</s>
  </p>
  <p id="5355">
    <s id="5355:1">ཆོས་གང་འགོག་པ་མེད་པའི་ཆོས་དེ་གོང་དུ་ཆེས་མངོན་པར་བྱུང་བ་དང་། ཆེས་གྱ་ནོམ་པར་འགྱུར་རོ་སྙམ་མོ། །</s>
  </p>
  <p id="5356">
    <s id="5356:1">དེ་འདི་སྙམ་དུ་སེམས་ཏེ། </s>
  </p>
  <p id="5357">
    <s id="5357:1">ཆོས་གང་དག་སྐྱེས་པ་དེ་དག་ནི་འགོག་པའི་ཆོས་ཡིན་ལ། གང་སྐྱེས་པ་མེད་པ་དེ་དག་ནི་འགོག་པ་མེད་པའི་ཆོས་སོ་སྙམ་མོ། །</s>
  </p>
  <p id="5358">
    <s id="5358:1">དེ་འདི་སྙམ་དུ་སེམས་ཏེ། </s>
  </p>
  <p id="5359">
    <s id="5359:1">ཆོས་གང་སྐྱེས་པ་མེད་པ་དེ་གང་ཡིན། </s>
  </p>
  <p id="5360">
    <s id="5360:1">དེ་འདི་སྙམ་དུ་སེམས་ཏེ། </s>
  </p>
  <p id="5361">
    <s id="5361:1">ཡང་དག་པ་མ་ཡིན་པའི་ཕྱིར་ཆོས་ཐམས་ཅད་ནི་ངོ་བོ་ཉིད་ཀྱིས་མ་སྐྱེས་པ་ཡིན་ཏེ། </s>
  </p>
  <p id="5362">
    <s id="5362:1">ཆོས་ཐམས་ཅད་ནི་ངོ་བོ་ཉིད་མེད་པ་ཡིན། </s>
  </p>
  <p id="5363">
    <s id="5363:1">ཆོས་ཐམས་ཅད་ནི་ངོ་བོ་ཉིད་དང་བྲལ་བ་ཡིན་ནོ། །</s>
  </p>
  <p id="5364">
    <s id="5364:1">དེ་ལྟ་བས་ན་ཆོས་ཐམས་ཅད་ཀྱི་ངོ་བོ་ཉིད་གང་ཡིན་པ་དེ་ནི་མ་སྐྱེས་པའོ། །</s>
  </p>
  <p id="5365">
    <s id="5365:1">དེ་དེ་ལྟར་ཚུལ་བཞིན་དུ་སོ་སོར་རྟོག་པ་ན་མི་སྐྱེ་བའི་ཆོས་ལ་བཟོད་པ་སྐྱེས་སོ། །</s>
  </p>
  <p id="5366">
    <s id="5366:1">དེས་མི་སྐྱེ་བའི་ཆོས་ཀྱི་བཟོད་པ་དེ་ལ་སེམས་ཅན་ཁྲི་ཕྲག་དཔག་ཏུ་མེད་པ་དག་རབ་ཏུ་བཙུད་དེ། </s>
  </p>
  <p id="5367">
    <s id="5367:1">དོན་ཀྱང་འཛིན་ཏུ་བཅུག་གོ། །</s>
  </p>
  <p id="5368">
    <s id="5368:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན། </s>
  </p>
  <p id="5369">
    <s id="5369:1">དྲང་སྲོང་ཨུད་ཛྱ་དད་ཏ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="5370">
    <s id="5370:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="5371">
    <s id="5371:1">ང་དེའི་ཚེ་དེའི་དུས་ན་དྲང་སྲོང་ཨུད་ཛྱ་དད་ཏ་ཞེས་བྱ་བར་གྱུར་ཏོ། །</s>
  </p>
  <p id="5372">
    <s id="5372:1">ངས་སེམས་ཅན་ཁྲི་ཕྲག་དཔག་ཏུ་མེད་པ་དག་མི་སྐྱེ་བའི་ཆོས་ཀྱི་བཟོད་པ་ལ་རབ་ཏུ་བཙུད་ཅིང་། དོན་དམ་པ་ཡང་འཛིན་ཏུ་བཅུག་གོ། །</s>
  </p>
  <p id="5373">
    <s id="5373:1">མཽད་གལ་གྱི་བུ་དེ་ལྟ་བས་ན། </s>
  </p>
  <p id="5374">
    <s id="5374:1">བྱང་ཆུབ་སེམས་དཔས་མི་སྐྱེ་བའི་ཆོས་ཀྱི་བཟོད་པ་ལ་རབ་ཏུ་གནས་པར་བྱའོ། །</s>
  </p>
  <p id="5375">
    <s id="5375:1">མི་སྐྱེ་བའི་ཆོས་ཀྱི་བཟོད་པ་ལ་རབ་ཏུ་གནས་པའི་བྱང་ཆུབ་སེམས་དཔའ་ནི་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ། །</s>
  </p>
  <p id="5376">
    <s id="5376:1">མཽད་གལ་གྱི་བུ་ངས་འདོད་པའི་ཟག་པ་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ། སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ནས། </s>
  </p>
  <p id="5377">
    <s id="5377:1">མངོན་པར་འདུས་བྱས་པའི་བར་དུའོ། །</s>
    <s id="5377:2">མཽད་གལ་གྱི་བུ་སྔོན་བྱུང་བ་འདས་པའི་དུས་ནས། </s>
  </p>
  <p id="5378">
    <s id="5378:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="5379">
    <s id="5379:1">དྲང་སྲོང་ལྷག་མཐོང་སྤྱད་པ་ཞེས་བྱ་བ། </s>
    <s id="5379:2">རྫུ་འཕྲུལ་ཆེ་ཞིང་གཟི་བརྗིད་ཆེ་ལ་མཐུ་ཆེ་བ། ཕྱི་རོལ་གྱི་ལམ་གྱིས་<ref folio="F.261.a"/>འདོད་པ་རྣམས་ཀྱི་འདོད་ཆགས་དང་བྲལ་བ་ཞིག་བྱུང་ངོ་། །</s>
  </p>
  <p id="5380">
    <s id="5380:1">དེ་འདི་སྙམ་དུ་སེམས་ཏེ། </s>
  </p>
  <p id="5381">
    <s id="5381:1">འདོད་པའི་ཟག་པ་འབྱུང་བ་གང་ཡོད། </s>
  </p>
  <p id="5382">
    <s id="5382:1">གང་མེད་ན་མི་འབྱུང་ངོ་། །</s>
  </p>
  <p id="5383">
    <s id="5383:1">དེ་འདི་སྙམ་དུ་སེམས་ཏེ། </s>
  </p>
  <p id="5384">
    <s id="5384:1">འབྱུང་བ་ནི་ཡུལ་ཡིད་ལ་བྱེད་པ་ལས་གཞན་མ་ཡིན་ཏེ། </s>
  </p>
  <p id="5385">
    <s id="5385:1">ཡིད་ལ་བྱེད་པ་མེད་པས་ནི་མི་འབྱུང་ངོ་། །</s>
  </p>
  <p id="5386">
    <s id="5386:1">འདོད་པའི་ཟག་པ་འགོག་པ་ལས་གཞན་མ་ཡིན་པ་འདི་ནི་ལམ་ཡིན་ནོ་སྙམ་མོ། །</s>
  </p>
  <p id="5387">
    <s id="5387:1">དེ་དེ་ལྟར་ཚུལ་བཞིན་ཡིད་ལ་བྱེད་པ་ན། </s>
  </p>
  <p id="5388">
    <s id="5388:1">འདོད་པའི་ཟག་པ་བདག་མེད་པའི་ཕྱིར། ཡང་དག་པའི་དོན་གྱི་ལམ་བསྐྱེད་དོ། །</s>
  </p>
  <p id="5389">
    <s id="5389:1">ཇི་ལྟར་ལམ་འདིས་འདོད་པའི་ཟག་པ་འགགས་ནས། </s>
  </p>
  <p id="5390">
    <s id="5390:1">མི་སྐྱེ་བ་དེ་བཞིན་དུ་ལམ་འདིས་ཟག་པ་ཐམས་ཅད་འགགས་ཏེ་མི་སྐྱེའོ། །</s>
  </p>
  <p id="5391">
    <s id="5391:1">དེ་དེ་ལྟར་ཚུལ་བཞིན་ཡིད་ལ་བྱེད་པས་མངོན་པར་ཤེས་པ་མངོན་པར་ཤེས་པ་ལྔ་ཐོབ་བོ། །</s>
    <s id="5391:2">མངོན་པར་ཤེས་པ་ལྔ་ཐོབ་ནས། </s>
  </p>
  <p id="5392">
    <s id="5392:1">སྐྱེ་བོའི་ཚོགས་མང་པོ་མངོན་པར་ཤེས་པ་ལྔ་ལ་རབ་ཏུ་བཙུད་དོ། །</s>
  </p>
  <p id="5393">
    <s id="5393:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན། </s>
  </p>
  <p id="5394">
    <s id="5394:1">དྲང་སྲོང་ལྷག་མཐོང་སྤྱད་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="5395">
    <s id="5395:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="5396">
    <s id="5396:1">ང་དེའི་ཚེ་དེའི་དུས་ན། </s>
  </p>
  <p id="5397">
    <s id="5397:1">དྲང་སྲོང་ལྷག་མཐོང་སྤྱད་པ་ཞེས་བྱ་བར་གྱུར་ཏོ། །</s>
  </p>
  <p id="5398">
    <s id="5398:1">ངས་སེམས་ཅན་ཁྲི་ཕྲག་དཔག་ཏུ་མེད་པ་དག་མངོན་པར་ཤེས་པ་ལྔ་ལ་རབ་ཏུ་བཙུད་དོ། །</s>
  </p>
  <p id="5399">
    <s id="5399:1">མཽད་གལ་གྱི་བུ་དེ་ལྟ་བས་ན། </s>
  </p>
  <p id="5400">
    <s id="5400:1" flag="alternateSource">བྱང་ཆུབ་སེམས་དཔའ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་ལམ་དེ་དག་ལ་ཀུན་ཏུ་བསྟན་པར་བྱ། </s>
  </p>
  <p id="5401">
    <s id="5401:1">བསྒོམ་པར་བྱ། </s>
  </p>
  <p id="5402">
    <s id="5402:1">མང་དུ་བྱའོ། །</s>
  </p>
  <p id="5403">
    <s id="5403:1">མངོན་པར་ཤེས་པ་ལྔ་ལ་རབ་ཏུ་གནས་པའི་བྱང་ཆུབ་སེམས་དཔའ་ནི་སེམས་ཅན་ཐམས་ཅད་ཀྱི་ཕན་པ་བྱེད་པར་འགྱུར་རོ། །</s>
  </p>
  <p id="5404">
    <s id="5404:1">མཽད་གལ་གྱི་བུ་ངས་སྲིད་པའི་ཟག་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ནས། </s>
  </p>
  <p id="5405">
    <s id="5405:1">མངོན་པར་འདུས་བྱས་པའི་བར་དང་དེ་བཞིན་དུ་སྦྱར་རོ། །</s>
  </p>
  <p id="5406">
    <s id="5406:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="5407">
    <s id="5407:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="5408">
    <s id="5408:1">དྲང་སྲོང་སྲིད་པ་ལ་དགའ་བ་ཞེས་བྱ། </s>
  </p>
  <p id="5409">
    <s id="5409:1">རྫུ་འཕྲུལ་ཆེ་ཞིང་གཟི་བརྗིད་ཆེ་ལ་མཐུ་ཆེ་བ། ཕྱི་རོལ་གྱི་ལམ་གྱིས་འདོད་པ་རྣམས་ཀྱི་འདོད་ཆགས་དང་བྲལ་བ་ཞིག་<ref folio="F.261.b"/>བྱུང་སྟེ། </s>
  </p>
  <p id="5410">
    <s id="5410:1">སྲིད་པ་ལ་སྙིང་པོ་མེད་པར་འདུ་ཤེས། མི་རྟག་པར་འདུ་ཤེས། སྡུག་བསྔལ་བར་འདུ་ཤེས། ཉེས་དམིགས་སུ་འདུ་ཤེས། </s>
    <s id="5410:2">སྲིད་པ་ཐམས་ཅད་ལ་ངན་པ་དང་། ཟག་པ་དང་དབུགས་དབྱུང་བ་མེད་པ་དང་ཡོངས་སུ་འགྱུར་བའི་ཆོས་ཅན་ཏེ། </s>
  </p>
  <p id="5411">
    <s id="5411:1">སྲིད་པ་ལ་མངོན་པར་དགའ་བའི་སེམས་ཅན་དེ་དག་ནི་སྡུག་བསྔལ་བ་ཡིན་ནོ། །</s>
  </p>
  <p id="5412">
    <s id="5412:1">དེ་ཅིའི་ཕྱིར་ཞེ་ན། </s>
    <s id="5412:2">འདི་ལྟར་གང་སྲིད་པ་ཞེས་བྱ་བ་དེ་ནི་སྡུག་བསྔལ་འབྱུང་བ་ཡིན་ཏེ། </s>
  </p>
  <p id="5413">
    <s id="5413:1">སེམས་ཅན་ཐམས་ཅད་སྡུག་བསྔལ་དང་མི་འཐུན་པ། བདེ་བ་འདོད་ན་</s>
    <s id="5413:2">སེམས་ཅན་གང་སྲིད་པ་ལ་མངོན་པར་དགའ་བ་དེ་དག་སྡུག་བསྔལ་ལ་མངོན་པར་དགའ་སྟེ། </s>
  </p>
  <p id="5414">
    <s id="5414:1">དེ་དག་བདེ་བ་ཡང་དག་པར་མི་ཤེས་སོ། །</s>
  </p>
  <p id="5415">
    <s id="5415:1">དེ་ཅིའི་ཕྱིར་ཞེ་ན། </s>
    <s id="5415:2">སྡུག་བསྔལ་འདིའི་ཀུན་འབྱུང་ནི་འདི་ལྟ་སྟེ། </s>
  </p>
  <p id="5416">
    <s id="5416:1">སྲིད་པ་ཡིན་ཏེ། གང་མི་འབྱུང་ན་སྡུག་བསྔལ་དེ་མེད་དོ་སྙམ་མོ། །</s>
  </p>
  <p id="5417">
    <s id="5417:1">དེ་དེ་ལྟར་ཚུལ་བཞིན་ཡིད་ལ་བྱེད་པ་ན། </s>
  </p>
  <p id="5418">
    <s id="5418:1">སྲིད་པ་ལ་ཡིད་བྱུང་བར་གྱུར་ཏོ། །</s>
  </p>
  <p id="5419">
    <s id="5419:1">དེ་སྲིད་པ་ལ་ཡིད་བྱུང་བ་ནས། </s>
  </p>
  <p id="5420">
    <s id="5420:1">སྲིད་པ་ལ་གནས་པར་མི་བྱེད་དོ། །</s>
  </p>
  <p id="5421">
    <s id="5421:1">དེ་འདི་སྙམ་དུ་སེམས་ཏེ། </s>
  </p>
  <p id="5422">
    <s id="5422:1">འདི་ལྟ་སྟེ་སྲིད་པ་ལ་མི་གནས་པའི་ཤེས་པ་འདི་ནི་མཆོག་དང་། གཙོ་བོ་དང་། ཕུལ་ཡིན་ནོ་སྙམ་ནས། </s>
  </p>
  <p id="5423">
    <s id="5423:1">དེ་ཏིང་ངེ་འཛིན་དེ་ལས་ལངས་ནས། </s>
  </p>
  <p id="5424">
    <s id="5424:1">སྒྲ་འབྱིན་པར་བྱེད་དོ། །</s>
  </p>
  <p id="5425">
    <s id="5425:1">སྲིད་པ་ནི་སྡུག་བསྔལ་བའོ། །</s>
  </p>
  <p id="5426">
    <s id="5426:1">སྲིད་པ་ལ་མི་གནས་པ་ནི་བདེ་བའོ་ཞེས་སྒྲ་དབྱངས་བསྒྲགས་སོ། །</s>
  </p>
  <p id="5427">
    <s id="5427:1">དེ་ལྟ་བས་ན་སྲིད་པ་ནི་མི་རྟག་པ་འདུས་བྱས་པ་རྟེན་ཅིང་འབྲེལ་བར་འབྱུང་བ་ཡིན་ནོ། །</s>
  </p>
  <p id="5428">
    <s id="5428:1">དེ་དེ་ལྟར་ཚུལ་བཞིན་ཡིད་ལ་བྱེད་པ་ན། </s>
  </p>
  <p id="5429">
    <s id="5429:1">གནས་མེད་པ་མི་སྐྱེ་བའི་ཆོས་ལ་བཟོད་པ་ཐོབ་བོ། །</s>
    <s id="5429:2">ཇི་ཙམ་དུ་སེམས་ཅན་གནས་མེད་པའི་སྒྲ་ཐོས་པ་དེ་དག་ཐམས་ཅད་བླ་ན་</s>
  </p>
  <p id="5430">
    <s id="5430:1">མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏོ། །</s>
  </p>
  <p id="5431">
    <s id="5431:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་དྲང་སྲོང་སྲིད་པ་ལ་དགའ་བ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="5432">
    <s id="5432:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="5433">
    <s id="5433:1">ང་དེར་གྱུར་ཏོ། །</s>
  </p>
  <p id="5434">
    <s id="5434:1">ངས་སྲོག་ཆགས་ཁྲི་ཕྲག་དཔག་ཏུ་མེད་པ་དེ་དག་གནས་མེད་པའི་སྒྲ་ཐོས་པར་བྱས་ཤིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་བྱས་སོ། །</s>
  </p>
  <p id="5435">
    <s id="5435:1">མཽད་གལ་གྱི་བུ་དེ་ལྟ་བས་ན། </s>
  </p>
  <p id="5436">
    <s id="5436:1">བྱང་ཆུབ་སེམས་དཔས་སྲིད་པ་གནས་མེད་པ་ཉིད་ལ་བསླབ་པར་བྱ། </s>
  </p>
  <p id="5437">
    <s id="5437:1">གཞན་དག་ལ་ཡང་སྲིད་པ་<ref folio="F.262.a"/>གནས་མེད་པའི་བསྔགས་པ་བརྗོད་པར་བྱའོ། །</s>
  </p>
  <p id="5438">
    <s id="5438:1">མཽད་གལ་གྱི་བུ་ངས་སྲིད་པའི་ཟག་པ་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་ཞེས་བྱ་བ་ནས། </s>
  </p>
  <p id="5439">
    <s id="5439:1">མངོན་པར་འདུས་བྱས་པའི་བར་དང་། དེ་བཞིན་དུ་བདག་གིས་ཇི་ལྟར་ཞེས་བྱ་བའི་བར་དུ་སྦྱར་རོ། །</s>
  </p>
  <p id="5440">
    <s id="5440:1">མཽད་གལ་གྱི་བུ་སྔོན་བྱུང་བ་འདས་པའི་དུས་ནས། </s>
  </p>
  <p id="5441">
    <s id="5441:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="5442">
    <s id="5442:1">དྲང་སྲོང་སྲིད་པ་ཞི་བྱེད་ཅེས་བྱ་བ་ནས་</s>
    <s id="5442:2">མཐུ་ཆེ་བའི་བར་དང་། ཕྱི་རོལ་གྱི་ལམ་གྱིས་འདོད་པ་རྣམས་ཀྱི་འདོད་ཆགས་དང་བྲལ་བ། </s>
    <s id="5442:3">སྲིད་པ་དོན་དུ་མི་བྱེད་པ་ཞེས་བྱ་བ་ཞིག་བྱུང་ངོ་། །</s>
  </p>
  <p id="5443">
    <s id="5443:1">དེ་ནས་དྲང་སྲོང་སྲིད་པ་ཞི་བྱེད་འདི་སྙམ་དུ་སེམས་ཏེ། </s>
  </p>
  <p id="5444">
    <s id="5444:1">སྲིད་པ་ཞི་བ་ཡོད་པ་འདི་ནི་བདག་ལ་ལེགས་ན། </s>
  </p>
  <p id="5445">
    <s id="5445:1">སྲིད་པ་ཞི་བ་དེ་ཡང་མི་ཤེས་ཏེ། </s>
  </p>
  <p id="5446">
    <s id="5446:1">ཇི་ལྟར་ན་སྲིད་པ་འཇིག་པར་འགྱུར་བ་འཇིག་རྟེན་ན་དགེ་སྦྱོང་ངམ། </s>
    <s id="5446:2">བྲམ་ཟེ་སྲིད་པ་ཞི་བ་ཡང་དག་པ་ཇི་ལྟ་བ་བཞིན་རབ་ཏུ་ཤེས་པ་སུ་ཡོད་སྙམ་མོ། །</s>
  </p>
  <p id="5447">
    <s id="5447:1">དེའི་ཚེ་དྲང་སྲོང་སྲིད་པ་རིག་པ་ཞེས་བྱ་བས་སྲིད་པ་ཞི་བྱེད་དེ་ལམ་དང་རབ་ཏུ་ལྡན་པའི་སེམས་ཡང་དག་པ་ཇི་ལྟ་བ་བཞིན་རབ་ཏུ་ཤེས་ན་གཞན་དག་ལ་མི་སྟོན་ཏོ། །</s>
  </p>
  <p id="5448">
    <s id="5448:1">དེ་ཅིའི་ཕྱིར་ཞེ་ན། </s>
    <s id="5448:2">ཇི་ལྟར་འདིར་སྲིད་པའི་འདུ་འཛིའི་འདོད་ཆགས་དང་བྲལ་བའི་ཕྱིར་རོ། །</s>
  </p>
  <p id="5449">
    <s id="5449:1">དྲང་སྲོང་སྲིད་པ་ཞི་བྱེད་དེས་དྲང་སྲོང་སྲིད་པ་རྟོགས་པ་སྲིད་པའི་འདུ་འཛིའི་འདོད་ཆགས་དང་བྲལ་ལོ་ཞེས་ཐོས་ནས་དེ་འདི་སྙམ་དུ་སེམས་སོ། །</s>
  </p>
  <p id="5450">
    <s id="5450:1">གང་སྲིད་པའི་འདུ་འཛིའི་འདོད་ཆགས་དང་བྲལ་བ་དེ་བདེ་བ་ཡིན་ན། </s>
  </p>
  <p id="5451">
    <s id="5451:1">སྲིད་པའི་འདུ་འཛི་ཞེས་བྱ་བ་དེ་དག་གང་ཡིན། </s>
  </p>
  <p id="5452">
    <s id="5452:1">སྲིད་པའི་རང་བཞིན་ཉོན་མོངས་པའི་འདུ་འཛི་གང་ཡིན་པ་དེ་སྲིད་པའི་འདུ་འཛི་སྟེ། </s>
  </p>
  <p id="5453">
    <s id="5453:1">དེ་ཡང་མཁས་པ་དག་གིས་སྨད་པ་ཡིན་ནོ་སྙམ་ནས། </s>
  </p>
  <p id="5454">
    <s id="5454:1">དེ་མཁས་པ་དེ་དག་གི་ཚུལ་ཡང་དག་པར་མཐོང་བ་ན་འདོད་ཆགས་དང་བྲལ་བ་རྗེས་སུ་ཐོབ་བོ། །</s>
    <s id="5454:2">དེ་ཏིང་ངེ་འཛིན་དེ་ལས་ལངས་ནས་སྒྲ་འབྱིན་པར་བྱེད་དེ། </s>
  </p>
  <p id="5455">
    <s id="5455:1">ཀྱེ་མ་འདུ་འཛིའི་འདོད་ཆགས་དང་བྲལ་བ་ནི་བདེ་བ་ཡིན་ནོ་ཞེས་སྒྲ་དབྱངས་རྗེས་སུ་བསྒྲགས་སོ། །</s>
  </p>
  <p id="5456">
    <s id="5456:1">དེའི་སྒྲ་དེ་ཡང་ཕྱོགས་བཞིར་རླུང་གིས་ཐོགས་པ་མེད་པར་ཁྱེར་རོ། །</s>
  </p>
  <p id="5457">
    <s id="5457:1">སྲོག་ཆགས་ཁྲི་ཕྲག་དཔག་ཏུ་མེད་པ་དེ་དག་གིས་སྒྲ་ཐོས་ནས། </s>
  </p>
  <p id="5458">
    <s id="5458:1">བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏོ། །</s>
  </p>
  <p id="5459">
    <s id="5459:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་<ref folio="F.262.b"/>དེའི་དུས་ན། </s>
  </p>
  <p id="5460">
    <s id="5460:1">དྲང་སྲོང་སྲིད་པ་ཞི་བྱེད་ཅེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="5461">
    <s id="5461:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="5462">
    <s id="5462:1">ང་དེའི་ཚེ་དེའི་དུས་ན། </s>
  </p>
  <p id="5463">
    <s id="5463:1">དྲང་སྲོང་སྲིད་པ་ཞི་བྱེད་ཅེས་བྱ་བར་གྱུར་ཏོ། །</s>
  </p>
  <p id="5464">
    <s id="5464:1">ངའི་སྒྲ་དེས་སེམས་ཅན་ཁྲི་ཕྲག་དཔག་ཏུ་མེད་པ་དག །</s>
  </p>
  <p id="5465">
    <s id="5465:1">བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་བྱས་སོ། །</s>
  </p>
  <p id="5466">
    <s id="5466:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་འདུ་འཛི་རྣམ་པར་སྨད་པར་བྱའོ། །</s>
  </p>
  <p id="5467">
    <s id="5467:1">འདུ་འཛི་རྣམ་པར་སྨད་པའི་བྱང་ཆུབ་སེམས་དཔའ་ནི་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །</s>
  </p>
  <p id="5468">
    <s id="5468:1">མཽད་གལ་གྱི་བུ་ངས་སྲིད་པའི་ཟག་པ་ཤེས་པ་འགོག་པ་ཤེས་པར་བྱ་བའི་དོན་དུ་ཞེས་བྱ་བ་ནས། </s>
  </p>
  <p id="5469">
    <s id="5469:1">དེ་བཞིན་དུ་སྦྱར་ཏེ། </s>
  </p>
  <p id="5470">
    <s id="5470:1">མངོན་པར་འདུས་བྱས་པའི་བར་དུའོ། །</s>
    <s id="5470:2">མཽད་གལ་གྱི་བུ་སྔོན་བྱུང་བ་འདས་པའི་དུས་ནས། </s>
  </p>
  <p id="5471">
    <s id="5471:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="5472">
    <s id="5472:1">དྲང་སྲོང་ཤེས་པ་དཔའ་བ་ཞེས་བྱ་བ་</s>
    <s id="5472:2">ཤེས་པ་ཐམས་ཅད་ལ་འཇིགས་པ་མེད་པར་བསྟན་བཅོས་ཁོང་དུ་ཆུད་པར་བྱ་བ་ཐམས་ཅད་ལ་བློ་ཤིན་ཏུ་གནས་པ། བསྟན་བཅོས་བྱེད་པའི་ངོ་བོ་འཛིན་པ་ཐམས་ཅད་ལ་བསླབས་པ་ཞིག་བྱུང་ངོ་། །</s>
  </p>
  <p id="5473">
    <s id="5473:1">དེ་འདི་སྙམ་དུ་སེམས་ཏེ། </s>
  </p>
  <p id="5474">
    <s id="5474:1">ཟག་པ་ཐམས་ཅད་མ་སྐྱེས་ན་འགོག་པར་ངེས་སོ། །</s>
  </p>
  <p id="5475">
    <s id="5475:1">འདི་ནི་གནད་ཡིན་ཏེ། </s>
  </p>
  <p id="5476">
    <s id="5476:1">ཕུང་པོ་འགོག་པ་དང་། ཁམས་འགོག་པ་དང་། སྐྱེ་མཆེད་འགོག་པ་དང་། དབང་པོ་འགོག་པ་དང་། བདེན་པ་འགོག་པར་བྱ་བའི་དོན་དུ་གང་ལ་སློབ་པ་དེ་དག་ཕུང་པོ་འགོག་པར་བྱ་བའི་ཕྱིར་ཞུགས་པ་ཡིན་ནོ། །</s>
  </p>
  <p id="5477">
    <s id="5477:1">དེ་བཞིན་དུ་སྦྱར་ཏེ། </s>
  </p>
  <p id="5478">
    <s id="5478:1">ཁམས་དང་། སྐྱེ་མཆེད་དང་། དབང་པོ་དང་། བདེན་པ་འགོག་པར་བྱ་བའི་ཕྱིར་ཞུགས་པ་ཡིན་ནོ། །</s>
  </p>
  <p id="5479">
    <s id="5479:1">གང་གནད་རབ་ཏུ་ཤེས་པ་འདི་ནི་མཁས་པའི་བྱ་བ་བྱས་པ་ཡིན་ཏེ། </s>
  </p>
  <p id="5480">
    <s id="5480:1">ཕུང་པོའི་གནད་དང་། དེ་བཞིན་དུ་སྦྱར་ཏེ་ཁམས་དང་། སྐྱེ་མཆེད་དང་། དབང་པོ་དང་། བདེན་པའི་གནད་དོ། །</s>
  </p>
  <p id="5481">
    <s id="5481:1">སྒོ་འདི་ནས་ཉོན་མོངས་པ་འཇུག་པ་ན་ཉོན་མོངས་པ་ལས། ལས་རབ་ཏུ་འཇུག །</s>
  </p>
  <p id="5482">
    <s id="5482:1">ལས་དག་ལས་རྣམ་པར་སྨིན་པའོ། །</s>
  </p>
  <p id="5483">
    <s id="5483:1">གནད་བཅོམ་ན་ཉོན་མོངས་པ་འཇུག་པར་མི་བྱེད་དེ། </s>
  </p>
  <p id="5484">
    <s id="5484:1">དེ་ལྟར་སྲིད་པའི་ལུགས་འདི་ཤིན་ཏུ་བཅད་པར་འགྱུར་རོ་སྙམ་ནས། </s>
  </p>
  <p id="5485">
    <s id="5485:1">དེ་ཏིང་ངེ་འཛིན་དེ་ལས་ལངས་ནས། </s>
  </p>
  <p id="5486">
    <s id="5486:1"><ref folio="F.263.a"/>ཀྱེ་མ་གནད་འདི་བཅོམ་ན་བདེའོ་ཞེས་ཆེད་དུ་བརྗོད་པ་འདི་ལན་གསུམ་བརྗོད་དོ། །</s>
  </p>
  <p id="5487">
    <s id="5487:1">དེའི་སྒྲ་དེ་ཕྱོགས་བཞིར་རླུང་གིས་ཐོགས་པ་མེད་པར་སོང་ངོ་། །</s>
  </p>
  <p id="5488">
    <s id="5488:1">སྲོག་ཆགས་ཁྲི་ཕྲག་དཔག་ཏུ་མེད་པ་དག་སྒྲ་དེ་ཐོས་ནས་གནད་གཞོམ་པའི་ཕྱིར་ཞུགས་སོ། །</s>
  </p>
  <p id="5489">
    <s id="5489:1">གནད་གཞོམ་པ་ལ་ཞུགས་པ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །</s>
  </p>
  <p id="5490">
    <s id="5490:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན། </s>
  </p>
  <p id="5491">
    <s id="5491:1">དྲང་སྲོང་ཤེས་པ་དཔའ་བ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="5492">
    <s id="5492:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="5493">
    <s id="5493:1">ང་དེའི་ཚེ་དེའི་དུས་ན། </s>
  </p>
  <p id="5494">
    <s id="5494:1">དྲང་སྲོང་ཤེས་པ་དཔའ་བ་ཞེས་བྱ་བར་གྱུར་ཏོ། །</s>
  </p>
  <p id="5495">
    <s id="5495:1">ངས་སྲོག་ཆགས་ཁྲི་ཕྲག་དཔག་ཏུ་མེད་པ་དེ་དག་གནད་གཞོམ་པའི་སྒྲ་ཐོས་པར་བྱས་ནས་ཕྱིར་མི་ལྡོག་པར་བྱས་སོ། །</s>
  </p>
  <p id="5496">
    <s id="5496:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔས་ཉོན་མོངས་པའི་གནད་གཞོམ་པ་ལ་མཁས་པར་བྱའོ། །</s>
  </p>
  <p id="5497">
    <s id="5497:1">མཽད་གལ་གྱི་བུ་ངས་སྲིད་པ་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ། སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="5498">
    <s id="5498:1">བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="5499">
    <s id="5499:1">ཇི་ལྟར་ཞེས་བྱ་བ་ནས། </s>
  </p>
  <p id="5500">
    <s id="5500:1">དགེ་བའི་རྩ་བ་རྒྱ་ཆེ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་པའི་བར་དེ་བཞིན་དུ་སྦྱར་རོ། །</s>
  </p>
  <p id="5501">
    <s id="5501:1">མཽད་གལ་གྱི་བུ་སྔོན་བྱུང་བ་འདས་པའི་དུས་ནས། </s>
  </p>
  <p id="5502">
    <s id="5502:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="5503">
    <s id="5503:1">རྒྱལ་པོ་དྲང་སྲོང་ཀུན་ཏུ་མིག་ཅེས་བྱ་བ་ཞིག་བྱུང་ངོ་། །</s>
  </p>
  <p id="5504">
    <s id="5504:1">དེ་སྒོ་གང་དང་གང་ཉིད་ཀྱིས་རྣམ་པར་བལྟ་བར་བྱེད་པ་དེ་དང་། དེ་ཉིད་ཀྱི་དོན་རྣམ་པར་བལྟ་བར་བྱེད་དོ། །</s>
  </p>
  <p id="5505">
    <s id="5505:1">དེ་ཙམ་གྱི་ནང་དུ་གནས་ནས་སེམས་ཅན་རྣམས་ཀྱི་བཟོའི་ལས་ཀྱི་གནས་རྩོམ་པ་རྣམ་པར་སེམས་ཏེ། </s>
  </p>
  <p id="5506">
    <s id="5506:1">སེམས་ཅན་རྣམས་ཀྱི་གང་ཅུང་ཟད་ཕན་པ་བྱེད་པ་དང་། དབུལ་བ་སྡུག་བསྔལ་གྱིས་ཉེན་པ་དང་། འདུ་བྱེད་ཐམས་ཅད་སྡུག་བསྔལ་གྱིས་ཉེན་པའི་ཕྱིར་འདི་ལྟ་སྟེ། </s>
  </p>
  <p id="5507">
    <s id="5507:1">མི་དགེ་བ་བྱེད་པ་དང་། ཟག་པ་དང་བཅས་པའི་དགེ་བ་བྱེད་པ་དང་། མི་དགེ་བ་བྱེད་པ་ནི་སེམས་ཅན་དམྱལ་བ་དང་། དུད་འགྲོའི་སྐྱེ་གནས་དང་། ཡི་དགས་སུ་འགྲོའོ། །</s>
  </p>
  <p id="5508">
    <s id="5508:1">ཟག་པ་དང་བཅས་པའི་དགེ་བ་བྱེད་པ་ནི། མིའི་འགྲོ་བ་དང་། མཐོ་རིས་<ref folio="F.263.b"/>སུ་འགྲོའོ། །</s>
  </p>
  <p id="5509">
    <s id="5509:1">ཇི་ཙམ་དུ་མྱ་ངན་ལས་འདས་པར་འགྲོ་བར་བྱ་བའི་ཕྱིར་ཟག་པ་མེད་པའི་དགེ་བ་བྱེད་པ་ནི་འདི་ལྟ་སྟེ། </s>
  </p>
  <p id="5510">
    <s id="5510:1">དགེ་བ་དང་མི་དགེ་བ་མི་བྱེད་དོ། །</s>
  </p>
  <p id="5511">
    <s id="5511:1">བྱང་ཆུབ་ཀྱི་ཕྱིར་ཐམས་ཅད་ནས་ཐམས་ཅད་དུ་དགེ་བ་དང་མི་དགེ་བ་མི་བྱེད་པ་དེ་ནི་ད་ལྟར་གྱི་ཟག་པ་མེད་པའི་ཆོས་ལ་བཟོད་པ་སྐྱེའོ། །</s>
  </p>
  <p id="5512">
    <s id="5512:1">བྱས་པ་མེད་པ་ལ་ནི་རྣམ་པར་སྨིན་པའི་འགྲོ་བ་མེད་དེ། </s>
  </p>
  <p id="5513">
    <s id="5513:1">འདི་ནི་མྱ་ངན་ལས་འདས་པའོ་སྙམ་ནས། </s>
  </p>
  <p id="5514">
    <s id="5514:1">དེ་ཏིང་ངེ་འཛིན་དེ་ལས་ལངས་ནས་སྒྲ་འབྱིན་པར་བྱེད་དེ། </s>
  </p>
  <p id="5515">
    <s id="5515:1">ཆོས་ཐམས་ཅད་ལ་བྱེད་པ་མེད་པ་ནི་བདེ་བ་ཡིན་ཏེ། </s>
  </p>
  <p id="5516">
    <s id="5516:1">དེའི་རྣམ་པར་སྨིན་པ་མེད་དོ་</s>
    <s id="5516:2">ཞེས་སྒྲ་དབྱངས་རྗེས་སུ་བསྒྲགས་སོ། </s>
  </p>
  <p id="5517">
    <s id="5517:1">དེའི་སྒྲ་དེ་ཕྱོགས་བཞིར་རླུང་གིས་ཐོགས་པ་མེད་པར་ཁྱེར་རོ། །</s>
  </p>
  <p id="5518">
    <s id="5518:1">སེམས་ཅན་ཁྲི་ཕྲག་དཔག་ཏུ་མེད་པ་དག་སྒྲ་དེ་ཐོས་ནས། </s>
  </p>
  <p id="5519">
    <s id="5519:1">མི་སྐྱེ་བའི་ཆོས་ལ་བཟོད་པ་ཐོབ་ཅིང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏོ། །</s>
  </p>
  <p id="5520">
    <s id="5520:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན། </s>
  </p>
  <p id="5521">
    <s id="5521:1">རྒྱལ་པོ་དྲང་སྲོང་ཀུན་ཏུ་མིག་ཅེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="5522">
    <s id="5522:1">དེ་ལྟར་མི་བལྟ་སྟེ། </s>
  </p>
  <p id="5523">
    <s id="5523:1">ང་དེའི་ཚེ་དེའི་དུས་ན་རྒྱལ་པོ་དྲང་སྲོང་ཀུན་ཏུ་མིག་ཅེས་བྱ་བར་གྱུར་ཏོ། །</s>
  </p>
  <p id="5524">
    <s id="5524:1">སེམས་ཅན་ཁྲི་ཕྲག་དཔག་ཏུ་མེད་པ་དག་ངའི་སྒྲ་དེ་ཐོས་ནས། </s>
  </p>
  <p id="5525">
    <s id="5525:1">མི་སྐྱེ་བའི་ཆོས་ལ་བཟོད་པ་ཐོབ་ཅིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏོ། །</s>
  </p>
  <p id="5526">
    <s id="5526:1">དེ་ལྟ་བས་ན་བྱང་ཆུབ་སེམས་དཔས་ཆོས་ཐམས་ཅད་ཀྱི་བྱེད་པ་མེད་པ་ལ་བསླབ་པར་བྱའོ། །</s>
  </p>
  <p id="5527">
    <s id="5527:1">མཽད་གལ་གྱི་བུ་ངས་ལྟ་བའི་ཟག་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="5528">
    <s id="5528:1">བདག་བླ་ན་</s>
  </p>
  <p id="5529">
    <s id="5529:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ལྟ་བའི་ཟག་པ་ཤེས་པ་སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས</s>
  </p>
  <p id="5530">
    <s id="5530:1">དགེ་བའི་རྩ་བ་རྒྱ་ཆེ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="5531">
    <s id="5531:1">མཽད་གལ་གྱི་བུ་སྔོན་བྱུང་བ་འདས་པའི་འཁོར་བ་དཔག་ཏུ་མེད་ཅིང་གྲངས་མེད་བསམ་གྱིས་མི་ཁྱབ་གཞལ་དུ་མེད་གཞལ་གྱིས་མི་ལང་ཞིང་བརྗོད་དུ་མེད་པ་དེའི་ཕ་རོལ་གྱི་ཡང་ཆེས་ཕ་རོལ་ན་དྲང་སྲོང་ཆོས་<ref folio="F.264.a"/>རྣམ་པར་སྟོན་པ་ཞེས་བྱ་བ་</s>
    <s id="5531:2">མཛངས་ཤིང་གསལ་ལ་ཡིད་གཞུངས་པ། ཞིང་ཤེས་པ་དེ་མཁས་ཤིང་ཤེས་རབ་ཀྱི་རང་བཞིན་ཅན་བརྟག་ཅིང་བརྒལ་བའི་རྣམ་པར་དབྱེ་བ་ལ་མཁས་པ་སེམས་ཅན་རྣམས་ཀྱི་དོན་རྟོགས་པ་ཞིག་བྱུང་ངོ་། །</s>
  </p>
  <p id="5532">
    <s id="5532:1">དེ་དབེན་པར་སོང་སྟེ་ནང་དུ་ཡང་དག་འཇོག་ལ་བཞག་ནས་འདི་སྙམ་དུ་སེམས་སོ། །</s>
  </p>
  <p id="5533">
    <s id="5533:1">ཅི་བདག་དང་འཇིག་རྟེན་འདི་རྟག་གམ། འོན་ཏེ་བདག་དང་འཇིག་རྟེན་མི་རྟག །འོན་ཏེ་བདག་དང་འཇིག་རྟེན་རྟག་ཀྱང་རྟག་ལ། མི་རྟག་ཀྱང་མི་རྟག །འོན་ཏེ་བདག་དང་འཇིག་རྟེན་རྟག་པ་ཡང་མ་ཡིན། </s>
  </p>
  <p id="5534">
    <s id="5534:1">མི་རྟག་པ་ཡང་མ་ཡིན། </s>
  </p>
  <p id="5535">
    <s id="5535:1">བདག་དང་འཇིག་རྟེན་མཐའ་ཡོད་དམ། འོན་ཏེ་བདག་དང་འཇིག་རྟེན་མཐའ་མེད། </s>
  </p>
  <p id="5536">
    <s id="5536:1">འོན་ཏེ་བདག་དང་འཇིག་རྟེན་མཐའ་ཡོད་ཀྱང་ཡོད་ལ་མེད་ཀྱང་མེད་པ་ཡིན། </s>
  </p>
  <p id="5537">
    <s id="5537:1">འོན་ཏེ་བདག་དང་འཇིག་རྟེན་མཐའ་ཡོད་པའང་མ་ཡིན། </s>
  </p>
  <p id="5538">
    <s id="5538:1">མཐའ་མེད་པའང་མ་ཡིན། </s>
  </p>
  <p id="5539">
    <s id="5539:1">འོན་ཏེ་སྲོག་དེ་ལུས་ཡིན་ནམ། འོན་ཏེ་སྲོག་ཀྱང་གཞན་ལ་ལུས་ཀྱང་གཞན། འོན་ཏེ་དེ་བཞིན་གཤེགས་པ་ཤི་ནས་ཡོད་དམ། འོན་ཏེ་དེ་བཞིན་གཤེགས་པ་ཤི་ནས་མེད། </s>
  </p>
  <p id="5540">
    <s id="5540:1">འོན་ཏེ་དེ་བཞིན་གཤེགས་པ་ཤི་ནས་ཡོད་ཀྱང་ཡོད་ལ་མེད་ཀྱང་མེད། </s>
  </p>
  <p id="5541">
    <s id="5541:1">འོན་ཏེ་དེ་བཞིན་གཤེགས་པ་ཤི་ནས་ཡོད་པ་ཡང་མ་ཡིན་མེད་པ་ཡང་མ་ཡིན། </s>
  </p>
  <p id="5542">
    <s id="5542:1">དགེ་སྦྱོང་དང་བྲམ་ཟེ་ཁ་ཅིག་ནི་ཆད་པར་སྨྲ། </s>
  </p>
  <p id="5543">
    <s id="5543:1">དགེ་སྦྱོང་དང་བྲམ་ཟེ་ཁ་ཅིག་ནི་རྟག་པར་སྨྲ་སྟེ། </s>
  </p>
  <p id="5544">
    <s id="5544:1">དེ་ལ་རྟག་པར་སྨྲ་བ་ནི་བཞིའོ། །</s>
  </p>
  <p id="5545">
    <s id="5545:1">ཁ་ཅིག་ནི་བཞི་མི་རྟག་པར་སྨྲའོ། །</s>
  </p>
  <p id="5546">
    <s id="5546:1">མཐའ་སྨྲ་བ་ནི་བཞིའོ། །</s>
  </p>
  <p id="5547">
    <s id="5547:1">ཀུན་འབྱུང་བ་རྒྱུ་མེད་པར་སྨྲ་བ་ནི་གཉིས་སོ། །</s>
  </p>
  <p id="5548">
    <s id="5548:1">ཚིག་འཁྲུལ་པ་ནི་བཞིའོ། །</s>
  </p>
  <p id="5549">
    <s id="5549:1">འདུ་ཤེས་སུ་སྨྲ་བ་ནི་བཅུ་དྲུག་གོ། །</s>
  </p>
  <p id="5550">
    <s id="5550:1">འདུ་ཤེས་ཡོད་པ་མ་ཡིན་པར་སྨྲ་བ་ནི་བརྒྱད་དོ། །</s>
  </p>
  <p id="5551">
    <s id="5551:1">འདུ་ཤེས་ཡོད་པ་ཡང་མ་ཡིན་པར་སྨྲ་བ་ནི་བརྒྱད་དོ། །</s>
  </p>
  <p id="5552">
    <s id="5552:1">མཐོང་བའི་ཆོས་ལ་ཡིད་བྱུང་བར་སྨྲ་བ་ནི་ལྔའོ། །</s>
  </p>
  <p id="5553">
    <s id="5553:1">ཆད་པར་སྨྲ་བ་ནི་བདུན་ནོ། །</s>
  </p>
  <p id="5554">
    <s id="5554:1">དགེ་སྦྱོང་དང་བྲམ་ཟེ་ཁ་ཅིག་བདག་རྟག་པ་ཤི་ནས་ནད་མེད་པ་འདི་ཉིད་ནི་བདེན་གྱི་གཞན་ནི་བརྫུན་ནོ་ཞེས་དེ་ལྟར་ལྟ། དེ་ལྟར་སྨྲ་བ་ཡོད། </s>
  </p>
  <p id="5555">
    <s id="5555:1">དགེ་སྦྱོང་དང་བྲམ་ཟེ་ཁ་ཅིག་བདག་མི་རྟག་པ་ཤི་ནས་ནད་མེད་པ་འདི་ཉིད་བདེན་གྱི་གཞན་ནི་བརྫུན་ནོ། །</s>
  </p>
  <p id="5556">
    <s id="5556:1">ཞེས་དེ་ལྟར་ལྟ། དེ་ལྟར་སྨྲ་བ་ཡོད། </s>
  </p>
  <p id="5557">
    <s id="5557:1">དགེ་སྦྱོང་དང་བྲམ་ཟེ་ཁ་ཅིག་རྟག་ཀྱང་རྟག་ལ་མི་རྟག་ཀྱང་མི་རྟག་པ་ཤི་ནས་ནད་མེད་པ་<ref folio="F.264.b"/>འདི་ཉིད་བདེན་གྱི་གཞན་ནི་བརྫུན་ནོ་ཞེས་དེ་ལྟར་ལྟ། དེ་ལྟར་སྨྲ་བ་ཡོད། </s>
  </p>
  <p id="5558">
    <s id="5558:1">དགེ་སྦྱོང་དང་བྲམ་ཟེ་ཁ་ཅིག་བདག་རྟག་པའང་མ་ཡིན། </s>
  </p>
  <p id="5559">
    <s id="5559:1">མི་རྟག་པའང་མ་ཡིན་པ་ཤི་ནས་ནད་མེད་པ་འདི་ཉིད་ཅེས་བྱ་བ་ནས། </s>
  </p>
  <p id="5560">
    <s id="5560:1">དེ་བཞིན་དུ་སྦྱར་ཏེ་དེ་ལྟར་ལྟ། དེ་ལྟར་སྨྲ་བ་ཡོད་དོ། །</s>
  </p>
  <p id="5561">
    <s id="5561:1">གནས་འདི་ནི་ཡོད་དེ། </s>
  </p>
  <p id="5562">
    <s id="5562:1">གལ་ཏེ་དགེ་སྦྱོང་ངམ་བྲམ་ཟེ་ཁ་ཅིག་འབད་པའི་རྗེས་སུ་འགྲོ་བ་དང་། སྤོང་བའི་རྗེས་སུ་འགྲོ་བ་དང་སྦྱོར་བའི་རྗེས་སུ་འགྲོ་བ་དེ་ལྟ་བུའི་སེམས་ཀྱི་ཏིང་ངེ་འཛིན་ཐོབ་སྟེ། </s>
  </p>
  <p id="5563">
    <s id="5563:1">ཇི་ལྟར་སེམས་མཉམ་པར་བཞག་ན་བསྐལ་པ་བཞི་བཅུ་རྗེས་སུ་དྲན་ནོ། །</s>
  </p>
  <p id="5564">
    <s id="5564:1">དེ་འདི་སྙམ་དུ་སེམས་ཏེ། </s>
  </p>
  <p id="5565">
    <s id="5565:1">དེ་ཙམ་ན་བདག་འདི་ནི་དེའི་ཕ་རོལ་ན་ཡང་ཡོད་དེ། </s>
  </p>
  <p id="5566">
    <s id="5566:1">བདག་དང་འཇིག་རྟེན་དེ་ནི་རྟག་གོ་སྙམ་མོ། །</s>
  </p>
  <p id="5567">
    <s id="5567:1">འདི་ནི་རྟག་པར་སྨྲ་བ་དང་པོ་ཡིན་ནོ། །</s>
  </p>
  <p id="5568">
    <s id="5568:1">གནས་འདི་ནི་ཡོད་དེ། </s>
  </p>
  <p id="5569">
    <s id="5569:1">གལ་ཏེ་དགེ་སྦྱོང་དང་བྲམ་ཟེ་ཁ་ཅིག་འབད་པའི་རྗེས་སུ་འགྲོ་བ་དང་། སྤོང་བའི་རྗེས་སུ་འགྲོ་བ་དང་། སྦྱོར་བའི་རྗེས་སུ་འགྲོ་བ་དེ་ལྟ་བུའི་སེམས་ཀྱི་ཏིང་ངེ་འཛིན་ཐོབ་སྟེ། </s>
  </p>
  <p id="5570">
    <s id="5570:1">ཇི་ལྟར་སེམས་མཉམ་པར་བཞག་ན་བསྐལ་པ་བརྒྱ་ལྔ་བཅུ་རྗེས་སུ་དྲན་ནོ། །</s>
  </p>
  <p id="5571">
    <s id="5571:1">དེ་འདི་སྙམ་དུ་སེམས་ཏེ། </s>
  </p>
  <p id="5572">
    <s id="5572:1">དེ་ཙམ་ན་བདག་འདི་ནི་དེའི་ཕ་རོལ་ན་ཡང་ཡོད་དོ་སྙམ་མོ། །</s>
  </p>
  <p id="5573">
    <s id="5573:1">འདི་ནི་རྟག་པར་སྨྲ་བ་གཉིས་པའོ། །</s>
  </p>
  <p id="5574">
    <s id="5574:1">གནས་འདི་ནི་ཡོད་དེ། </s>
  </p>
  <p id="5575">
    <s id="5575:1">གལ་ཏེ་ཁ་ཅིག་ནས་དེ་བཞིན་དུ་སྦྱར་ཏེ། </s>
  </p>
  <p id="5576">
    <s id="5576:1">འབད་པའི་རྗེས་སུ་འགྲོ་བ་དང་། སྤོང་བའི་རྗེས་སུ་འགྲོ་བ་དང་། སྦྱོར་བའི་རྗེས་སུ་འགྲོ་བ་ནས་དེ་བཞིན་དུ་སྦྱར་ཏེ། </s>
  </p>
  <p id="5577">
    <s id="5577:1">བསྐལ་པ་དྲུག་ཅུ་རྗེས་སུ་དྲན་ནོ། །</s>
  </p>
  <p id="5578">
    <s id="5578:1">དེ་འདི་སྙམ་དུ་སེམས་ཏེ། </s>
  </p>
  <p id="5579">
    <s id="5579:1">དེ་ཙམ་ན་བདག་འདི་ནི་དེའི་ཕ་རོལ་ན་ཡང་ཡོད་དོ་སྙམ་མོ། །</s>
  </p>
  <p id="5580">
    <s id="5580:1">འདི་ནི་རྟག་པར་སྨྲ་བ་གསུམ་པའོ། །</s>
  </p>
  <p id="5581">
    <s id="5581:1">གནས་འདི་ནི་ཡོད་དེ། </s>
  </p>
  <p id="5582">
    <s id="5582:1">གལ་ཏེ་དགེ་སྦྱོང་དང་བྲམ་ཟེ་ཁ་ཅིག་ནས་དེ་བཞིན་དུ་སྦྱར་བར་བྱ་སྟེ། </s>
  </p>
  <p id="5583">
    <s id="5583:1">བསྐལ་པ་བརྒྱད་ཅུ་རྗེས་སུ་དྲན་ནོ། །</s>
  </p>
  <p id="5584">
    <s id="5584:1">དེ་འདི་སྙམ་དུ་སེམས་ཏེ། </s>
  </p>
  <p id="5585">
    <s id="5585:1">དེ་ཙམ་ན་བདག་འདི་ནི་དེའི་ཕ་རོལ་ན་ཡང་ཡོད་དོ་སྙམ་མོ། །</s>
  </p>
  <p id="5586">
    <s id="5586:1">འདི་ནི་རྟག་པར་སྨྲ་བ་བཞི་པའོ། །</s>
  </p>
  <p id="5587">
    <s id="5587:1">འཇིག་རྟེན་འཇིག་པ་འདི་ནི་དེའི་དུས་ཡིན། </s>
  </p>
  <p id="5588">
    <s id="5588:1">དེའི་དུས་མ་ཡིན་ཏེ། </s>
  </p>
  <p id="5589">
    <s id="5589:1">འཇིག་རྟེན་འཇིག་པ་ན་སེམས་ཅན་གང་ཕལ་ཆེར་འོད་གསལ་དུ་འགྲོ་བར་འགྱུར་ཏེ། </s>
  </p>
  <p id="5590">
    <s id="5590:1">དེ་དག་དེར་དུས་ཡུན་རིང་དུ་གནས་སོ། །</s>
  </p>
  <p id="5591">
    <s id="5591:1">འཇིག་རྟེན་འཆགས་<ref folio="F.265.a"/>པ་འདི་ནི་དེ་དུས་ཡིན་དེ་དུས་མ་ཡིན་ཏེ། </s>
  </p>
  <p id="5592">
    <s id="5592:1">འཇིག་རྟེན་འཆགས་པའི་ཚེ་ནམ་མཁའ་འདི་ལ་སྤྲིན་གྱི་དཀྱིལ་འཁོར་སུམ་ཅུ་རྩ་གཉིས་ཤིན་ཏུ་འདུས་སོ། །</s>
  </p>
  <p id="5593">
    <s id="5593:1">ཀུན་ནས་སྤྲིན་གྱི་དཀྱིལ་འཁོར་སུམ་ཅུ་རྩ་གཉིས་ཤིན་ཏུ་འདུས་ཏེ། </s>
  </p>
  <p id="5594">
    <s id="5594:1">ཐམས་ཅད་དང་ལྡན་པའི་སའི་དཀྱིལ་འཁོར་ཡང་དག་པར་ཁེབས་ནས། </s>
  </p>
  <p id="5595">
    <s id="5595:1">བར་གྱི་བསྐལ་པ་ལྔར་ཆར་གྱི་རྒྱུན་གཤོལ་མདའ་ཙམ་བབ་སྟེ། </s>
  </p>
  <p id="5596">
    <s id="5596:1">བར་གྱི་བསྐལ་པ་ལྔར་འགྲོ་བའི་སྤྲིན་མཆོག་གི་ཆར་བབ་བོ། །</s>
    <s id="5596:2">བར་གྱི་བསྐལ་པ་ལྔར་ཆར་གྱི་རྒྱུན་མ་ཆད་པར་བབ་སྟེ། </s>
  </p>
  <p id="5597">
    <s id="5597:1">བར་གྱི་བསྐལ་པ་ལྔར་ཆར་གྱི་ཐིགས་པ་སྦོམ་པོ་བབ་བོ། །</s>
    <s id="5597:2">འཇིག་རྟེན་འཆགས་པ་ན་འཇིག་རྟེན་འདི་ཆུས་ཚངས་པའི་འཇིག་རྟེན་གྱི་བར་དུ་གང་བར་གྱུར་ཏོ། །</s>
  </p>
  <p id="5598">
    <s id="5598:1">འཇིག་རྟེན་འཆགས་པ་ན་ཆུའི་སྟེང་དུ་རླུང་སྐྱེས་ཏེ་རླུང་གནས་སོ། །</s>
  </p>
  <p id="5599">
    <s id="5599:1">འདི་ལྟ་སྟེ་དཔེར་ན། དུས་ཚིགས་ཀྱི་འོ་ཐུག་ཚོས་པ་གྲངས་པའི་སྟེང་ན་པྲིས་མ་ཡོད་པ་རྒྱུད་ཆགས་པར་འབྱུང་བ་དེ་བཞིན་དུ་འཇིག་རྟེན་ཆགས་པའི་ཆུའི་སྟེང་ན་རླུང་འབྱུང་ཞིང་སྐྱེ་སྟེ་གནས་སོ། །</s>
  </p>
  <p id="5600">
    <s id="5600:1">འཇིག་རྟེན་འཆགས་པ་ན་ཀུན་ཏུ་འཁྲུག་པ་ཞེས་བྱ་བའི་རླུང་བྱུང་སྟེ། </s>
  </p>
  <p id="5601">
    <s id="5601:1">རླུང་དེ་དག་གཡེང་ཀུན་ཏུ་གཡེང་། </s>
  </p>
  <p id="5602">
    <s id="5602:1">གཡོ་ཀུན་ཏུ་གཡོ། །</s>
  </p>
  <p id="5603">
    <s id="5603:1">འབྱིན་ཀུན་ཏུ་འབྱིན་ཏོ། །</s>
  </p>
  <p id="5604">
    <s id="5604:1">འཇིག་རྟེན་འཆགས་པ་ན་ཆོས་ཉིད་ཀྱིས་སྟེང་གི་ཕྱོགས་སུ་ཚངས་པའི་གཞལ་མེད་ཁང་དག་འབྱུང་སྟེ། </s>
  </p>
  <p id="5605">
    <s id="5605:1">སེམས་ཅན་ཚེ་ཟད་པ། ལས་ཟད་པ། བསོད་ནམས་ཟད་པ། གཞན་དག་ཚངས་པའི་གཞལ་མེད་ཁང་སྟོང་པར་སྐྱེའོ། </s>
  </p>
  <p id="5606">
    <s id="5606:1">དེ་དེར་ཚངས་པར་འགྱུར་ཏེ། </s>
  </p>
  <p id="5607">
    <s id="5607:1">ཚངས་པ་ཆེན་པོ་དེ་ལྟ་བར་གྱུར་པ་འདི་དག་འཐོབ་སྟེ། </s>
  </p>
  <p id="5608">
    <s id="5608:1">ང་ནི་ཚངས་པ་ཚངས་པ་ཆེན་པོ་དབང་ཕྱུག །འཕྲུལ་བ་པོ་བྱུང་བ་དང་འབྱུང་བ་དག་གི་ཕའོ་སྙམ་མོ། །</s>
  </p>
  <p id="5609">
    <s id="5609:1">དེ་ཇི་ཙམ་དུ་ཡུན་རིང་དུ་འདུག་པའི་ཕྱིར་དགའ་བ་སྐྱེ་ཞིང་སྲེད་པ་སྐྱེ་སྟེ། </s>
  </p>
  <p id="5610">
    <s id="5610:1">ཀྱེ་ཨེ་མ་སེམས་ཅན་འདི་དག་བདག་དང་བརྟུལ་ཞུགས་འཐུན་པར་སྐྱེས་ཀྱང་ཅི་མ་རུང་སྙམ་མོ། །</s>
  </p>
  <p id="5611">
    <s id="5611:1">གནས་འདི་ནི་ཡོད་དེ། </s>
  </p>
  <p id="5612">
    <s id="5612:1">ཚངས་པ་དེའི་སེམས་བསྐྱེད་མ་ཐག་ཏུ་སེམས་ཅན་ཚེ་ཟད་པ། ལས་ཟད་པ། བསོད་ནམས་ཟད་པ་གཞན་དག་འོད་གསལ་གྱི་ལྷའི་རིས་ནས་ཤི་སྟེ་</s>
  </p>
  <p id="5613">
    <s id="5613:1">ཚངས་པ་དེའི་བརྟུལ་ཞུགས་དང་འཐུན་པར་སྐྱེའོ། །</s>
  </p>
  <p id="5614">
    <s id="5614:1">ཚངས་པ་དེ་ལྟ་བ་འདི་ལྟ་བུ་འཐོབ་སྟེ། </s>
  </p>
  <p id="5615">
    <s id="5615:1">ང་ནི་ཚངས་པ་སྟེ། </s>
  </p>
  <p id="5616">
    <s id="5616:1">ཚངས་པ་ཆེན་པོ་དབང་ཕྱུག་བྱེད་<ref folio="F.265.b"/>པའོ། །</s>
  </p>
  <p id="5617">
    <s id="5617:1">འཕྲུལ་བ་པོ་གཙོ་བོ་ཐོས་པར་བྱེད་པ། བྱུང་བ་དང་འབྱུང་བ་དག་གི་ཕ་སྟེ། </s>
  </p>
  <p id="5618">
    <s id="5618:1">བདག་ནི་འདིར་སྔར་སྐྱེས་ལ། སེམས་ཅན་འདི་དག་ནི་འཕྱི་སྟེ། </s>
  </p>
  <p id="5619">
    <s id="5619:1">སེམས་ཅན་འདི་དག་གི་རིམ་གྲོ་བར་སྤྲུལ་ཏེ། </s>
  </p>
  <p id="5620">
    <s id="5620:1">འཇིག་རྟེན་འདི་དག་ཁ་ཅིག་ནི་རྟག་པ། ཁ་ཅིག་ནི་མི་རྟག་སྟེ། </s>
  </p>
  <p id="5621">
    <s id="5621:1">ཁ་ཅིག་ཏུ་རྟག་པར་ལྟ་བ་དང་པོའི་སེམས་ཅན་དེ་དག་ཀྱང་ལྟ་བར་གྱུར་པ་འདི་ལྟ་བུ་འཐོབ་སྟེ། </s>
  </p>
  <p id="5622">
    <s id="5622:1">འདི་ནི་ཚངས་པ་སྟེ། </s>
  </p>
  <p id="5623">
    <s id="5623:1">ཚངས་པ་ཆེན་པོ། དབང་ཕྱུག་བྱེད་པ་པོ། འཕྲུལ་བ་པོ་གཙོ་བོ། ཐོས་པར་བྱེད་པ། བྱུང་བ་དང་འབྱུང་བ་དག་གི་ཕ་སྟེ། </s>
  </p>
  <p id="5624">
    <s id="5624:1">དེ་ནི་སྔར་འདིར་སྐྱེས་ལ་བདག་ཅག་ནི་འཕྱིའོ། །</s>
    <s id="5624:2">འདིས་བདག་ཅག་ཚངས་པའི་རིམ་གྲོ་པར་སྤྲུལ་ཏེ། </s>
  </p>
  <p id="5625">
    <s id="5625:1">འཇིག་རྟེན་འདི་དག་ཁ་ཅིག་ནི་རྟག །</s>
  </p>
  <p id="5626">
    <s id="5626:1">ཁ་ཅིག་ནི་མི་རྟག་སྟེ། </s>
  </p>
  <p id="5627">
    <s id="5627:1">འདི་ནི་གཅིག་ཏུ་རྟག་པར་ལྟ་བ་གཉིས་པའོ། །</s>
  </p>
  <p id="5628">
    <s id="5628:1">གང་དག་འདི་ནི་ཚངས་པ་སྟེ། </s>
  </p>
  <p id="5629">
    <s id="5629:1">ཚངས་པ་ཆེན་པོ། དབང་ཕྱུག་བྱེད་པ་པོ། འཕྲུལ་བ་པོ། གཙོ་བོ། བྱུང་བ་དང་འབྱུང་བ་དག་གི་ཕ་སྟེ། </s>
  </p>
  <p id="5630">
    <s id="5630:1">དེ་ཆེས་གཟུགས་བཟང་ཞིང་ཆེས་མཛེས་ལ། </s>
    <s id="5630:2">གང་བདག་ཅག་ནི་ཚངས་པ་དེས་རིམ་གྲོ་པར་སྤྲུལ་ཏོ། །</s>
  </p>
  <p id="5631">
    <s id="5631:1">དེ་དག་ནི་གཟུགས་བཟང་བ་མ་ཡིན་ཞིང་དེ་དག་མཛེས་པ་མ་ཡིན་ལ། དེ་དག་བལྟ་ན་སྡུག་པ་མ་ཡིན་ནོ། །</s>
  </p>
  <p id="5632">
    <s id="5632:1">འཇིག་རྟེན་འདི་དག་ཁ་ཅིག་ནི་རྟག་ལ་ཁ་ཅིག་ནི་མི་རྟག་པ་འདི་ནི་གཅིག་ཏུ་རྟག་པར་ལྟ་བ་གསུམ་པའོ། །</s>
  </p>
  <p id="5633">
    <s id="5633:1">དེ་དུས་ཡིན་དེ་དུས་མ་ཡིན་ཏེ། </s>
  </p>
  <p id="5634">
    <s id="5634:1">གང་སེམས་ཅན་གཞན་དག་ཚེ་ཟད་ཅིང་ལས་ཟད་ལ་བསོད་ནམས་ཟད་དེ། </s>
  </p>
  <p id="5635">
    <s id="5635:1">ཚངས་པའི་འཇིག་རྟེན་ནས་ཤི་ནས་ཁམས་འདིར་འོངས་ཏེ། </s>
  </p>
  <p id="5636">
    <s id="5636:1">མི་རྣམས་དང་། བརྟུལ་ཞུགས་མཚུངས་པར་འབྱོར་བའི་རྗེས་སུ་འགྲོ་བ་དང་། ཡོངས་སུ་སྨིན་པའི་རྗེས་སུ་འགྲོ་བ་དེ་ལྟ་བུའི་ཏིང་ངེ་འཛིན་ཐོབ་སྟེ། </s>
  </p>
  <p id="5637">
    <s id="5637:1">ཇི་ལྟར་སེམས་མཉམ་པར་བཞག་པས་དེ་སྔོན་བདག་གི་རང་བཞིན་ཤིན་ཏུ་དྲན་ནས་བདེ་བར་གྱུར་པ་འདི་ལྟ་བུ་འཐོབ་སྟེ། </s>
  </p>
  <p id="5638">
    <s id="5638:1">གང་ཚངས་པ་འདི་ནི་ཚངས་པ་ཆེན་པོ། དབང་ཕྱུག་བྱེད་པ་པོ་འཕྲུལ་བ་པོ། གཙོ་བོ་ཐོས་པར་བྱེད་པ། བྱུང་བ་དང་འབྱུང་བ་དག་གི་ཕ་སྟེ། </s>
  </p>
  <p id="5639">
    <s id="5639:1">དེ་ནི་རྟག་པ་བརྟན་པ། ཐེར་ཟུག་པ་མི་འགྱུར་བའི་ཆོས་ཅན་ཏེ་ཇི་ཙམ་དུ་ཚངས་པ་དེས་བདག་ཅག་རིམ་གྲོ་པར་སྤྲུལ་ཏོ། །</s>
  </p>
  <p id="5640">
    <s id="5640:1">བདག་ཅག་དེ་དག་ནི་མི་རྟག་པ་མི་བརྟན་པ། ཐེར་ཟུག་མ་<ref folio="F.266.a"/>ཡིན་ཞིང་ཚེ་ཐུང་བ་འཆི་བའི་ཆོས་ཅན་ཏེ། </s>
  </p>
  <p id="5641">
    <s id="5641:1">འཇིག་རྟེན་འདི་དག་ཁ་ཅིག་ནི་རྟག་ལ། ཁ་ཅིག་ནི་མི་རྟག་པ། </s>
    <s id="5641:2">འདི་ནི་གཅིག་ཏུ་རྟག་པར་ལྟ་བ་བཞི་པའོ། །</s>
  </p>
  <p id="5642">
    <s id="5642:1">གནས་འདི་ནི་ཡོད་དེ། </s>
  </p>
  <p id="5643">
    <s id="5643:1">གལ་ཏེ་དགེ་སྦྱོང་ངམ། བྲམ་ཟེ་ཁ་ཅིག་འབད་པའི་རྗེས་སུ་འགྲོ་བ་དང་། སྦྱོར་བའི་རྗེས་སུ་འགྲོ་བ་དེ་ལྟ་བུའི་སེམས་ཀྱི་ཏིང་ངེ་འཛིན་ཐོབ་སྟེ། </s>
  </p>
  <p id="5644">
    <s id="5644:1">ཇི་ལྟར་སེམས་མཉམ་པར་བཞག་པས་བདག་དང་འཇིག་རྟེན་གྱི་མཐའ་ཡོད་དོ་ཞེས་ཡང་དག་པར་ཤེས་སོ། །</s>
  </p>
  <p id="5645">
    <s id="5645:1">དེ་འདི་སྙམ་དུ་སེམས་ཏེ། </s>
  </p>
  <p id="5646">
    <s id="5646:1">བདག་དང་འཇིག་རྟེན་གྱི་མཐའ་ཡོད་པ་འདི་ཉིད་བདེན་གྱི་གཞན་ནི་གཏི་མུག་གོ་སྙམ་པ་འདི་ནི་མཐར་ལྟ་བ་དང་པོའོ། །</s>
  </p>
  <p id="5647">
    <s id="5647:1">གནས་འདི་ནི་ཡོད་དེ། </s>
  </p>
  <p id="5648">
    <s id="5648:1">གལ་ཏེ་དགེ་སྦྱོང་ངམ། བྲམ་ཟེ་ཁ་ཅིག་ནས་དེ་བཞིན་དུ་སྦྱར་བར་བྱ་སྟེ། </s>
  </p>
  <p id="5649">
    <s id="5649:1">ཇི་ལྟར་སེམས་མཉམ་པར་བཞག་པས་བདག་དང་འཇིག་རྟེན་གྱི་མཐའ་མེད་པར་ཡང་དག་པར་ཤེས་སོ། །</s>
  </p>
  <p id="5650">
    <s id="5650:1">དེ་འདི་སྙམ་དུ་སེམས་ཏེ། </s>
  </p>
  <p id="5651">
    <s id="5651:1">བདག་དང་འཇིག་རྟེན་མཐའ་མེད་པ་འདི་ཉིད་བདེན་གྱི་གཞན་ནི་གཏི་མུག་གོ་སྙམ་པ་འདི་ནི་མཐར་འཛིན་པའི་ལྟ་བ་གཉིས་པའོ། །</s>
  </p>
  <p id="5652">
    <s id="5652:1">གནས་འདི་ནི་ཡོད་དེ། </s>
  </p>
  <p id="5653">
    <s id="5653:1">གལ་ཏེ་དགེ་སྦྱོང་ངམ། བྲམ་ཟེ་ཁ་ཅིག་ནས་དེ་བཞིན་དུ་སྦྱར་ཏེ། </s>
  </p>
  <p id="5654">
    <s id="5654:1">ཇི་ལྟར་སེམས་མཉམ་པར་བཞག་པས་གང་གི་ཚེ་དེའི་འདུ་ཤེས་འཇིག་རྟེན་ན་གནས་ཏེ། </s>
  </p>
  <p id="5655">
    <s id="5655:1">དེའི་འདུ་ཤེས་གོང་མར་མ་ཡིན་ནོ། །</s>
  </p>
  <p id="5656">
    <s id="5656:1">དེ་འདི་སྙམ་དུ་སེམས་ཏེ། </s>
  </p>
  <p id="5657">
    <s id="5657:1">བདག་དང་འཇིག་རྟེན་གྱི་མཐའ་ཡོད་ཀྱང་ཡོད་ལ། མཐའ་མེད་ཀྱང་མེད་པ་འདི་ཉིད་བདེན་གྱི། </s>
    <s id="5657:2">གཞན་ནི་གཏི་མུག་གོ་སྙམ་པ་འདི་ནི་མཐའ་ཡོད་པ་དང་མཐའ་མེད་པར་ལྟ་བའོ། །</s>
  </p>
  <p id="5658">
    <s id="5658:1">གནས་འདི་ནི་ཡོད་དེ། </s>
  </p>
  <p id="5659">
    <s id="5659:1">གལ་ཏེ་དགེ་སྦྱོང་ངམ། བྲམ་ཟེ་ཁ་ཅིག་ནས་དེ་བཞིན་དུ་སྦྱར་ཏེ། </s>
  </p>
  <p id="5660">
    <s id="5660:1">ཇི་ལྟར་སེམས་མཉམ་པར་བཞག་པས་འདུ་ཤེས་ཡོད་པ་ཡང་མ་ཡིན་མེད་པ་ཡང་མ་ཡིན་པ་འཇིག་རྟེན་ན་གནས་སོ། །</s>
  </p>
  <p id="5661">
    <s id="5661:1">དེ་འདི་སྙམ་དུ་སེམས་ཏེ། </s>
  </p>
  <p id="5662">
    <s id="5662:1">བདག་དང་འཇིག་རྟེན་མཐའ་ཡོད་པ་ཡང་མ་ཡིན་མཐའ་མེད་པ་ཡང་མ་ཡིན་པ་དེ་ནི་འདི་ཉིད་བདེན་གྱི། </s>
    <s id="5662:2">གཞན་ནི་བརྫུན་ནོ་སྙམ་པ་འདི་ནི་མཐའ་ཡོད་པ་ཡང་མ་ཡིན། </s>
  </p>
  <p id="5663">
    <s id="5663:1">མཐའ་མེད་པ་ཡང་མ་ཡིན་པར་ལྟའོ། །</s>
  </p>
  <p id="5664">
    <s id="5664:1">གཞན་ཡང་འདིར་ཁ་ཅིག་ཚིག་འཁྲུལ་པ་དང་གཞན་འཁྲུལ་པ་དག་ཡོད་དོ། །</s>
  </p>
  <p id="5665">
    <s id="5665:1">ཚིག་འཁྲུལ་པ་དང་། གཞན་<ref folio="F.266.b"/>འཁྲུལ་པ་འཇུག་པ་ནི་དེ་ལ་བདག་ཡོད་དམ་ཞེས་དྲིས་པ་ན། </s>
  </p>
  <p id="5666">
    <s id="5666:1">སྨྲས་པ་འདི་ཡང་མ་ཡིན། </s>
  </p>
  <p id="5667">
    <s id="5667:1">གཞན་ཡང་མ་ཡིན། </s>
  </p>
  <p id="5668">
    <s id="5668:1">འདི་མ་ཡིན་འདི་མ་ཡིན་པ་ཡང་མ་ཡིན་ཞེས་ཚིག་འཁྲུལ་པ་དང་གཞན་འཁྲུལ་པ་འཇུག་གོ། །</s>
  </p>
  <p id="5669">
    <s id="5669:1">བདག་མེད་དམ་ཞེས་དྲིས་པ་ན། </s>
  </p>
  <p id="5670">
    <s id="5670:1">འདི་ཡང་དེ་བཞིན་མ་ཡིན། </s>
  </p>
  <p id="5671">
    <s id="5671:1">གཞན་ཡང་མ་ཡིན། </s>
  </p>
  <p id="5672">
    <s id="5672:1">འདི་ནི་ཡོད་ཀྱང་ཡོད་ལ། མེད་ཀྱང་མེད་ཅེས་ཚིག་འཁྲུལ་པ་དང་། གཞན་འཁྲུལ་པ་འཇུག་གོ། །</s>
  </p>
  <p id="5673">
    <s id="5673:1">བདག་དང་འཇིག་རྟེན་གྱི་ལྟ་བ་དྲིས་པ་ན། </s>
  </p>
  <p id="5674">
    <s id="5674:1">དེ་ནི་འདི་ལྟར་ཡང་མ་ཡིན། </s>
  </p>
  <p id="5675">
    <s id="5675:1">འདི་ནི་འདི་ལྟར་ཡང་མ་ཡིན། </s>
  </p>
  <p id="5676">
    <s id="5676:1">དེ་ནི་དེ་ལྟར་ཡང་ཡིན། </s>
  </p>
  <p id="5677">
    <s id="5677:1">འདི་ནི་གཞན་ཡང་མ་ཡིན། </s>
  </p>
  <p id="5678">
    <s id="5678:1">འདི་ནི་མ་ཡིན་ཞེས་ཚིག་འཁྲུལ་པ་དང་། གཞན་འཁྲུལ་པ་དག་འཇུག་སྟེ། </s>
  </p>
  <p id="5679">
    <s id="5679:1">འདི་ནི་ཚིག་འཁྲུལ་པ་བཞི་པའོ། །</s>
  </p>
  <p id="5680">
    <s id="5680:1">གནས་འདི་ནི་ཡོད་དེ། </s>
  </p>
  <p id="5681">
    <s id="5681:1">གལ་ཏེ་དགེ་སྦྱོང་ངམ་བྲམ་ཟེ་ཁ་ཅིག་འབད་པའི་རྗེས་སུ་འགྲོ་བ་ནས། </s>
  </p>
  <p id="5682">
    <s id="5682:1">དེ་སེམས་མཉམ་པར་བཞག་པས། སྔོན་གྱི་བདག་གི་ངོ་བོ་ཉིད་རྗེས་སུ་དྲན་ནོ། །</s>
  </p>
  <p id="5683">
    <s id="5683:1">དེ་འདི་སྙམ་དུ་སེམས་ཏེ། </s>
  </p>
  <p id="5684">
    <s id="5684:1">བདག་དང་འཇིག་རྟེན་རྒྱུ་མེད་པ་ལས་བྱུང་ངོ་། །</s>
  </p>
  <p id="5685">
    <s id="5685:1">དེ་ཅིའི་ཕྱིར་ཞེ་ན། </s>
    <s id="5685:2">བདག་སྔོན་ནི་འདིར་མ་བྱུང་ལ་དེ་འདིར་དབྱུང་བས་བདག་དང་འཇིག་རྟེན་དེ་རྒྱུ་མེད་པ་ལས་བྱུང་བ་འདི་ཉིད་བདེན་གྱི། </s>
    <s id="5685:3">གཞན་ནི་བརྫུན་ནོ་སྙམ་པ་འདི་ནི་རྒྱུ་མེད་པ་ལས་བྱུང་བར་ལྟ་བ་དང་པོའོ། །</s>
  </p>
  <p id="5686">
    <s id="5686:1">གཞན་ཡང་འདི་ལ་དགེ་སྦྱོང་ངམ། བྲམ་ཟེ་ཁ་ཅིག་རྟོག་གེ་པ་དཔྱོད་པ་པ་ཡིན་ཏེ། </s>
  </p>
  <p id="5687">
    <s id="5687:1">དེ་དག་རྟོག་གེའི་ཀུན་ནས་ཉོན་མོངས་པ། རང་གི་ལྟ་བ་པ། རང་གི་སྤོབས་པ་པ། དཔྱོད་པའི་རྗེས་སུ་དཔྱད་པ་དེ་འདི་སྐད་སྨྲ་སྟེ་</s>
  </p>
  <p id="5688">
    <s id="5688:1">བདག་དང་འཇིག་རྟེན་རྒྱུ་མེད་པ་ལས་བྱུང་བ་འདི་ཉིད་བདེན་གྱི། </s>
    <s id="5688:2">གཞན་ནི་བརྫུན་ནོ་སྙམ་པ་འདི་ནི་རྒྱུ་མེད་པ་ལས་བྱུང་བར་སྨྲ་བ་གཉིས་པའོ། །</s>
  </p>
  <p id="5689">
    <s id="5689:1">བཅྭ་བརྒྱད་པོ་འདི་དག་ནི་སྔོན་གྱི་མཐར་བརྟགས་པས་ལྟ་བར་གྱུར་པའོ། །</s>
  </p>
  <p id="5690">
    <s id="5690:1">འདུ་ཤེས་བཅུ་དྲུག་ཏུ་ལྟ་བ་ནི། </s>
    <s id="5690:2">བདག་གཟུགས་ཅན་ཡིན་ཏེ། </s>
  </p>
  <p id="5691">
    <s id="5691:1">འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི། གཞན་ནི་བརྫུན་ནོ་སྙམ་མོ། །</s>
  </p>
  <p id="5692">
    <s id="5692:1">བདག་གཟུགས་མེད་པ་ལ་ཤི་ནས་འདུ་ཤེས་དང་ལྡན་པ་འདི་ཉིད་བདེན་གྱི། གཞན་ནི་བརྫུན་ནོ། །</s>
  </p>
  <p id="5693">
    <s id="5693:1">བདག་གཟུགས་དང་གཟུགས་མེད་པ་ཡིན་ཏེ། </s>
  </p>
  <p id="5694">
    <s id="5694:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི། གཞན་ནི་བརྫུན་ནོ། །</s>
  </p>
  <p id="5695">
    <s id="5695:1">བདག་དང་གཟུགས་ཡོད་པ་ཡང་<ref folio="F.267.a"/>མ་ཡིན། </s>
  </p>
  <p id="5696">
    <s id="5696:1">གཟུགས་མེད་པ་ཡང་མ་ཡིན་ཏེ། </s>
  </p>
  <p id="5697">
    <s id="5697:1">ཤི་ནས་འདུ་ཤེས་དང་ལྡན་པ་ནད་མེད་པ་འདི་ཉིད་བདེན་གྱི། གཞན་ནི་བརྫུན་ནོ། །</s>
  </p>
  <p id="5698">
    <s id="5698:1">བདག་མཐའ་ཡོད་པ་ཡིན་ཏེ། </s>
  </p>
  <p id="5699">
    <s id="5699:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི། གཞན་ནི་བརྫུན་ནོ། །</s>
  </p>
  <p id="5700">
    <s id="5700:1">ཤི་ནས་ནད་མེད་པ་ཞེས་བྱ་བ་ནས། </s>
  </p>
  <p id="5701">
    <s id="5701:1">དེ་བཞིན་དུ་སྦྱར་ཏེ། </s>
  </p>
  <p id="5702">
    <s id="5702:1">འདི་ཉིད་བདེན་གྱི་གཞན་ནི་བརྫུན་ནོ། །</s>
  </p>
  <p id="5703">
    <s id="5703:1">བདག་མཐའ་ཡོད་ཀྱང་ཡོད་ལ། མཐའ་མེད་ཀྱང་མེད་པ་ཡིན་ཏེ། </s>
  </p>
  <p id="5704">
    <s id="5704:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི། གཞན་ནི་བརྫུན་ནོ། །</s>
  </p>
  <p id="5705">
    <s id="5705:1">བདག་མཐའ་ཡོད་པ་ཡང་མ་ཡིན། </s>
  </p>
  <p id="5706">
    <s id="5706:1">མཐའ་མེད་པ་ཡང་མ་ཡིན་ཏེ། </s>
  </p>
  <p id="5707">
    <s id="5707:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི། གཞན་ནི་བརྫུན་ནོ། །</s>
  </p>
  <p id="5708">
    <s id="5708:1">བདག་མཐའ་ཡོད་པ་ཡང་མ་ཡིན། </s>
  </p>
  <p id="5709">
    <s id="5709:1">མཐའ་མེད་པ་ཡང་མ་ཡིན་ཏེ། </s>
  </p>
  <p id="5710">
    <s id="5710:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི། གཞན་ནི་བརྫུན་ནོ། །</s>
  </p>
  <p id="5711">
    <s id="5711:1">བདག་གཅིག་ཏུ་བདེ་བ་དང་ལྡན་པ་ཡིན་ཏེ། </s>
  </p>
  <p id="5712">
    <s id="5712:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི། གཞན་ནི་བརྫུན་ནོ། །</s>
  </p>
  <p id="5713">
    <s id="5713:1">བདག་གཅིག་ཏུ་སྡུག་བསྔལ་དང་ལྡན་པ་ཡིན་ཏེ། </s>
  </p>
  <p id="5714">
    <s id="5714:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི། གཞན་ནི་བརྫུན་ནོ། །</s>
  </p>
  <p id="5715">
    <s id="5715:1">བདག་བདེ་བ་དང་ལྡན་པ་སྡུག་བསྔལ་དང་ལྡན་པ་ཡིན་ཏེ། </s>
  </p>
  <p id="5716">
    <s id="5716:1">ཤི་ནས་འདུ་ཤེས་དང་ལྡན་པ་ནད་མེད་པ་འདི་ཉིད་བདེན་གྱི། གཞན་ནི་བརྫུན་ནོ། །</s>
  </p>
  <p id="5717">
    <s id="5717:1">བདག་སྡུག་བསྔལ་ཡང་མ་ཡིན། </s>
  </p>
  <p id="5718">
    <s id="5718:1">བདེ་བ་ཡང་མ་ཡིན་ཏེ། </s>
  </p>
  <p id="5719">
    <s id="5719:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི། གཞན་ནི་བརྫུན་ནོ། །</s>
  </p>
  <p id="5720">
    <s id="5720:1">བདག་འདུ་ཤེས་གཅིག་ཏུ་གྱུར་པ་ཡིན་ཏེ། </s>
  </p>
  <p id="5721">
    <s id="5721:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི། གཞན་ནི་བརྫུན་ནོ། །</s>
  </p>
  <p id="5722">
    <s id="5722:1">བདག་འདུ་ཤེས་ཐ་དད་དུ་གྱུར་པ་ཡིན་ཏེ། </s>
  </p>
  <p id="5723">
    <s id="5723:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི། གཞན་ནི་བརྫུན་ནོ། །</s>
  </p>
  <p id="5724">
    <s id="5724:1">བདག་འདུ་ཤེས་ཆུང་བ་ཡིན་ཏེ། </s>
  </p>
  <p id="5725">
    <s id="5725:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི། གཞན་ནི་བརྫུན་ནོ། །</s>
  </p>
  <p id="5726">
    <s id="5726:1">བདག་འདུ་ཤེས་ཚད་མེད་པ་དང་ལྡན་པ་ཡིན་ཏེ། </s>
  </p>
  <p id="5727">
    <s id="5727:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི། གཞན་ནི་བརྫུན་ནོ་སྙམ་སྟེ། </s>
  </p>
  <p id="5728">
    <s id="5728:1">འདི་དག་ནི་འདུ་ཤེས་སུ་སྨྲ་བ་བཅུ་དྲུག་གོ། །</s>
  </p>
  <p id="5729">
    <s id="5729:1">དེ་ལ་འདུ་ཤེས་སུ་སྨྲ་བ་བརྒྱད་གང་<ref folio="F.267.b"/>ཞེ་ན། </s>
  </p>
  <p id="5730">
    <s id="5730:1">བདག་གཟུགས་ཅན་ཡིན་ཏེ། </s>
  </p>
  <p id="5731">
    <s id="5731:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི། གཞན་ནི་བརྫུན་ནོ། །</s>
  </p>
  <p id="5732">
    <s id="5732:1">བདག་གཟུགས་མེད་པ་ཡིན་ཏེ། </s>
  </p>
  <p id="5733">
    <s id="5733:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི། གཞན་ནི་བརྫུན་ནོ། །</s>
  </p>
  <p id="5734">
    <s id="5734:1">བདག་མཐའ་ཡོད་པ་ཡིན་ཏེ། </s>
  </p>
  <p id="5735">
    <s id="5735:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི་གཞན་ནི་བརྫུན་ནོ། །</s>
  </p>
  <p id="5736">
    <s id="5736:1">བདག་མཐའ་མེད་པ་ཡིན་ཏེ། </s>
  </p>
  <p id="5737">
    <s id="5737:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི་གཞན་ནི་བརྫུན་ནོ། །</s>
  </p>
  <p id="5738">
    <s id="5738:1">བདག་ནི་གཅིག་ཏུ་བདེ་བ་དང་ལྡན་པ་ཡིན་ཏེ། </s>
  </p>
  <p id="5739">
    <s id="5739:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི་གཞན་ནི་བརྫུན་ནོ། །</s>
  </p>
  <p id="5740">
    <s id="5740:1">བདག་གཅིག་ཏུ་སྡུག་བསྔལ་བ་དང་ལྡན་པ་ཡིན་ཏེ། </s>
  </p>
  <p id="5741">
    <s id="5741:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི་གཞན་ནི་བརྫུན་ནོ། །</s>
  </p>
  <p id="5742">
    <s id="5742:1">བདག་གཅིག་ཏུ་བདེ་བ་དང་། སྡུག་བསྔལ་བ་དང་ལྡན་པ་ཡིན་ཏེ། </s>
  </p>
  <p id="5743">
    <s id="5743:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི་གཞན་ནི་བརྫུན་ནོ། །</s>
  </p>
  <p id="5744">
    <s id="5744:1">བདག་སྡུག་བསྔལ་བ་ཡང་མ་ཡིན། </s>
  </p>
  <p id="5745">
    <s id="5745:1">བདེ་བ་ཡང་མ་ཡིན་པ་དང་ལྡན་པ་ཡིན་ཏེ། </s>
  </p>
  <p id="5746">
    <s id="5746:1">ཤི་ནས་འདུ་ཤེས་དང་ལྡན་ཞིང་ནད་མེད་པ་འདི་ཉིད་བདེན་གྱི་གཞན་ནི་བརྫུན་ནོ། །</s>
  </p>
  <p id="5747">
    <s id="5747:1">ཞེས་དེ་ལྟར་ཁ་ཅིག་སྨྲ་བ་མངོན་དུ་སྨྲའོ། །</s>
  </p>
  <p id="5748">
    <s id="5748:1">དེ་ལ་འདུ་ཤེས་ཡོད་པ་ཡང་མ་ཡིན་མེད་པ་ཡང་མ་ཡིན་པར་སྨྲ་བ་བརྒྱད་གང་ཞེ་ན། </s>
  </p>
  <p id="5749">
    <s id="5749:1">བདག་གཟུགས་ཅན་ཡིན་ཏེ། </s>
  </p>
  <p id="5750">
    <s id="5750:1">ཤི་ནས་འདུ་ཤེས་ཡོད་པ་ཡང་མ་ཡིན། </s>
  </p>
  <p id="5751">
    <s id="5751:1">མེད་པ་ཡང་མ་ཡིན། </s>
  </p>
  <p id="5752">
    <s id="5752:1">ནད་མེད་པ་འདི་ཉིད་བདེན་གྱི་གཞན་ནི་བརྫུན་ནོ་ཞེས་ཁ་ཅིག་སྨྲ་བ་མངོན་དུ་སྨྲའོ། །</s>
  </p>
  <p id="5753">
    <s id="5753:1">བདག་གཟུགས་ཅན་མ་ཡིན་ཏེ། </s>
  </p>
  <p id="5754">
    <s id="5754:1">ཤི་ནས་འདུ་ཤེས་ཡོད་པ་ཡང་མ་ཡིན། </s>
  </p>
  <p id="5755">
    <s id="5755:1">འདུ་ཤེས་མེད་པ་ཡང་མ་ཡིན་ཞིང་ནད་མེད་པ་འདི་ཉིད་བདེན་གྱི་གཞན་ནི་བརྫུན་ནོ་ཞེས་ཁ་ཅིག་སྨྲ་བ་མངོན་དུ་སྨྲའོ། །</s>
  </p>
  <p id="5756">
    <s id="5756:1">བདག་འདུ་ཤེས་གཅིག་ཏུ་གྱུར་པ་ཡིན་ཏེ། </s>
  </p>
  <p id="5757">
    <s id="5757:1">ཤི་ནས་འདུ་ཤེས་ཡོད་པ་ཡང་མ་ཡིན། </s>
  </p>
  <p id="5758">
    <s id="5758:1">འདུ་ཤེས་མེད་པ་ཡང་མ་ཡིན་ཞིང་། ནད་མེད་པ་འདི་ཉིད་བདེན་གྱི་གཞན་ནི་བརྫུན་ནོ། །</s>
  </p>
  <p id="5759">
    <s id="5759:1">ཞེས་ཁ་ཅིག་སྨྲ་བ་མངོན་དུ་སྨྲའོ། །</s>
  </p>
  <p id="5760">
    <s id="5760:1">བདག་འདུ་ཤེས་ཐ་དད་དུ་གྱུར་པ་ཡིན་ཏེ། </s>
  </p>
  <p id="5761">
    <s id="5761:1">ཤི་ནས་འདུ་ཤེས་ཡོད་པ་ཡང་མ་ཡིན། </s>
  </p>
  <p id="5762">
    <s id="5762:1">མེད་པ་ཡང་མ་ཡིན་ཞིང་། ནད་མེད་པ་འདི་ཉིད་བདེན་གྱི་གཞན་ནི་བརྫུན་ནོ། །</s>
  </p>
  <p id="5763">
    <s id="5763:1"><ref folio="F.268.a"/>དེ་བཞིན་དུ་ཐམས་ཅད་ལ་སྦྱར་རོ། །</s>
  </p>
  <p id="5764">
    <s id="5764:1">བདག་ཅག་གཅིག་ཏུ་བདེ་བ་དང་ལྡན་པ་ཡིན་ཏེ། </s>
  </p>
  <p id="5765">
    <s id="5765:1">ཤི་ནས་འདུ་ཤེས་ཡོད་པ་ཡང་མ་ཡིན་མེད་པ་ཡང་མ་ཡིན་ཞིང་ནད་མེད་པའོ། །</s>
  </p>
  <p id="5766">
    <s id="5766:1">བདག་གཅིག་ཏུ་སྡུག་བསྔལ་བ་དང་ལྡན་པ་ཡིན་ཏེ། </s>
  </p>
  <p id="5767">
    <s id="5767:1">ཤི་ནས་འདུ་ཤེས་ཡོད་པ་ཡང་མ་ཡིན། </s>
  </p>
  <p id="5768">
    <s id="5768:1">མེད་པ་ཡང་མ་ཡིན་པའོ། །</s>
  </p>
  <p id="5769">
    <s id="5769:1">བདག་ནི་བདེ་བ་དང་སྡུག་བསྔལ་བ་ཡིན་ཏེ། </s>
  </p>
  <p id="5770">
    <s id="5770:1">ཤི་ནས་འདུ་ཤེས་ཡོད་པ་ཡང་མ་ཡིན། </s>
  </p>
  <p id="5771">
    <s id="5771:1">མེད་པ་ཡང་མ་ཡིན་ཞིང་ནད་མེད་པའོ། །</s>
  </p>
  <p id="5772">
    <s id="5772:1">བདག་སྡུག་བསྔལ་བ་ཡང་མ་ཡིན། </s>
  </p>
  <p id="5773">
    <s id="5773:1">བདེ་བ་ཡང་མ་ཡིན་པ་དང་ལྡན་པ་ཡིན་ཏེ། </s>
  </p>
  <p id="5774">
    <s id="5774:1">ཤི་ནས་འདུ་ཤེས་ཡོད་པ་ཡང་མ་ཡིན། </s>
  </p>
  <p id="5775">
    <s id="5775:1">འདུ་ཤེས་མེད་པ་ཡང་མ་ཡིན་ཞིང་ནད་མེད་པ་འདི་ཉིད་བདེན་གྱི་གཞན་ནི་བརྫུན་ནོ་ཞེས་ཁ་ཅིག་སྨྲ་བ་མངོན་དུ་སྨྲ་སྟེ། </s>
  </p>
  <p id="5776">
    <s id="5776:1">འདི་དག་ནི་འདུ་ཤེས་ཡོད་པ་ཡང་མ་ཡིན། </s>
  </p>
  <p id="5777">
    <s id="5777:1">འདུ་ཤེས་མེད་པ་ཡང་མ་ཡིན་པའི་སྐྱེ་མཆེད་དུ་སྨྲ་བ་བརྒྱད་དོ། །</s>
  </p>
  <p id="5778">
    <s id="5778:1">དེ་ལ་མཐོང་བའི་ཆོས་ལ་མྱ་ངན་ལས་འདས་པར་སྨྲ་བ་ལྔ་གང་ཞེ་ན། </s>
  </p>
  <p id="5779">
    <s id="5779:1">འདིར་འདི་ལ་ཁ་ཅིག་འདི་སྐད་སྨྲ། </s>
  </p>
  <p id="5780">
    <s id="5780:1">འདི་ལྟར་ལྟ་བ་ཡིན་ཏེ་བདག་འདི་འདོད་པའི་ཡོན་ཏན་ལྔ་འབྱོར་ཅིང་ལྡན་པར་གྱུར་པ་ཡོངས་སུ་སྤྱོད་པ་སྟེ། </s>
  </p>
  <p id="5781">
    <s id="5781:1">དེའི་ཚེ་བདག་འདི་མཐོང་བའི་ཆོས་ལ་མྱ་ངན་ལས་འདས་པ་མཆོག་ཐོབ་པར་འགྱུར་རོ། །</s>
  </p>
  <p id="5782">
    <s id="5782:1">དེ་ལ་གཞན་དག་འདི་སྐད་སྨྲ་སྟེ། </s>
  </p>
  <p id="5783">
    <s id="5783:1">དེའི་ཚེ་མཐོང་བའི་ཆོས་ལ་མྱ་ངན་ལས་འདས་པ་མཆོག་ཐོབ་པར་མི་འགྱུར་ཏེ། </s>
  </p>
  <p id="5784">
    <s id="5784:1">གང་གི་ཚེ་བདག་འདི་འདོད་པ་དག་ལས་དབེན་པ། སྡིག་པ་མི་དགེ་བའི་ཆོས་རྣམས་ལས་དབེན་པ་ནས་བསམ་གཏན་དང་པོའི་བར་ཉེ་བར་རྫོགས་པར་བྱས་ཏེ། </s>
  </p>
  <p id="5785">
    <s id="5785:1">གནས་པ་དེའི་ཚེ་བདག་འདི་མཐོང་བའི་ཆོས་ལ་མྱ་ངན་ལས་འདས་པ་མཆོག་ཐོབ་པར་འགྱུར་རོ། །</s>
  </p>
  <p id="5786">
    <s id="5786:1">དེ་ལ་གཞན་དག་འདི་སྐད་སྨྲ་སྟེ། </s>
  </p>
  <p id="5787">
    <s id="5787:1">བདག་དེ་དེ་ཙམ་གྱིས་མཐོང་བའི་ཆོས་ལ་མྱ་ངན་ལས་འདས་པ་མཆོག་ཐོབ་པར་མི་འགྱུར་རོ། །</s>
  </p>
  <p id="5788">
    <s id="5788:1">གང་གི་ཚེ་བདག་དེ་རྣམ་པར་རྟོག་པ་དང་། རྣམ་པར་དཔྱོད་པ་ཉེ་བར་ཞི་བར་བྱ་བའི་ཕྱིར་བསམ་གཏན་གཉིས་པ་ཉེ་བར་རྫོགས་པར་བྱས་ཏེ། </s>
  </p>
  <p id="5789">
    <s id="5789:1">གནས་པ་དེ་ཙམ་གྱིས་བདག་དེ་མཐོང་བའི་ཆོས་ལ་མྱ་ངན་ལས་འདས་པ་མཆོག་ཐོབ་པར་འགྱུར་རོ། །</s>
  </p>
  <p id="5790">
    <s id="5790:1">དེ་ལ་གཞན་དག་འདི་སྐད་སྨྲ་སྟེ། </s>
  </p>
  <p id="5791">
    <s id="5791:1">བདག་དེ་དེ་ཙམ་གྱིས་མཐོང་བའི་ཆོས་ལ་མྱ་ངན་ལས་འདས་པ་མཆོག་ཐོབ་པར་མི་འགྱུར་རོ། །</s>
  </p>
  <p id="5792">
    <s id="5792:1">གང་གི་ཚེ་བདག་དེ་དགའ་བའི་འདོད་ཆགས་དང་བྲལ་བ་ནས་དེ་<ref folio="F.268.b"/>བཞིན་དུ་སྦྱར་ཏེ། </s>
  </p>
  <p id="5793">
    <s id="5793:1">བསམ་གཏན་གསུམ་པའི་བར་ཉེ་བར་རྫོགས་པར་བྱས་ཏེ། </s>
  </p>
  <p id="5794">
    <s id="5794:1">གནས་པ་དེ་ཙམ་གྱིས་བདག་དེ་མཐོང་བའི་ཆོས་ལ་མྱ་ངན་ལས་འདས་པའི་མཆོག་ཐོབ་པར་འགྱུར་རོ། །</s>
  </p>
  <p id="5795">
    <s id="5795:1">དེ་ལ་གཞན་དག་འདི་སྐད་སྨྲ་སྟེ། </s>
  </p>
  <p id="5796">
    <s id="5796:1">བདག་དེ་དེ་ཙམ་གྱིས་མཐོང་བའི་ཆོས་ལ་མྱ་ངན་ལས་འདས་པའི་མཆོག་ཐོབ་པར་མི་འགྱུར་རོ། །</s>
  </p>
  <p id="5797">
    <s id="5797:1">གང་གི་ཚེ་བདག་དེ་བདེ་བ་ཡང་སྤངས། </s>
  </p>
  <p id="5798">
    <s id="5798:1">སྡུག་བསྔལ་ཡང་སྤངས་པ་ནས་བསམ་གཏན་བཞི་པའི་བར་ཉེ་བར་རྫོགས་པར་བྱས་ཏེ། </s>
  </p>
  <p id="5799">
    <s id="5799:1">གནས་པ་དེ་ཙམ་གྱིས་བདག་དེ་མཐོང་བའི་ཆོས་ལ་མྱ་ངན་ལས་འདས་པའི་མཆོག་ཐོབ་པར་འགྱུར་ཏེ། </s>
  </p>
  <p id="5800">
    <s id="5800:1">ལྔ་པོ་འདི་དག་ནི་མཐོང་བའི་ཆོས་ལ་མྱ་ངན་ལས་འདས་པར་སྨྲ་བ་ཡིན་ནོ།། །།</s>
  </p>
  <p id="5801">
    <s id="5801:1">བམ་པོ་ཉི་ཤུ་རྩ་ལྔ་པ་སྟེ་ཐ་མ། </s>
    <s id="5801:2">དེ་ལ་ཆད་པར་སྨྲ་བ་བདུན་གང་ཞེ་ན། </s>
  </p>
  <p id="5802">
    <s id="5802:1">འདི་ལ་ཁ་ཅིག་དག་འདི་སྐད་སྨྲ་འདི་ལྟར་ལྟ་བ་ཡོད་དེ། </s>
  </p>
  <p id="5803">
    <s id="5803:1">གང་གི་ཚེ་བདག་གཟུགས་ཅན་དེ་འབྱུང་བ་ཆེན་པོ་བཞི་ལས་གྱུར་པ་ཆད་པར་འགྱུར། </s>
  </p>
  <p id="5804">
    <s id="5804:1">རྣམ་པར་འཇིག་པར་འགྱུར། </s>
  </p>
  <p id="5805">
    <s id="5805:1">མི་འགྲུབ་པར་འགྱུར་ཏེ། </s>
  </p>
  <p id="5806">
    <s id="5806:1">དེ་ཙམ་གྱིས་བདག་དེ་ཡང་དག་པར་ཆད་པར་འགྱུར་རོ། །</s>
  </p>
  <p id="5807">
    <s id="5807:1">གང་གི་ཚེ་བདག་དེ་ལྷའི་འདོད་པའི་ཡོན་ཏན་དག་ལ་ཡོངས་སུ་སྤྱད་ནས་ཆད་པར་འགྱུར། </s>
  </p>
  <p id="5808">
    <s id="5808:1">རྣམ་པར་འཇིག་པར་འགྱུར། </s>
  </p>
  <p id="5809">
    <s id="5809:1">མི་འགྲུབ་པར་འགྱུར་ཏེ། </s>
  </p>
  <p id="5810">
    <s id="5810:1">དེ་ཙམ་གྱིས་བདག་དེ་ཡང་དག་པར་ཆད་པར་འགྱུར་རོ། །</s>
  </p>
  <p id="5811">
    <s id="5811:1">དེ་ལ་གཞན་དག་འདི་སྐད་སྨྲ་སྟེ། </s>
  </p>
  <p id="5812">
    <s id="5812:1">བདག་དེ་དེ་ཙམ་གྱིས་ཡང་དག་པར་ཆད་པར་མི་འགྱུར་རོ། །</s>
  </p>
  <p id="5813">
    <s id="5813:1">གང་གི་ཚེ་བདག་གཟུགས་ཅན་དེ་འཇིག་རྟེན་ཕ་རོལ་ནས་ཤི་ནས་མིའི་བཟང་པོ་ཡོངས་སུ་སྤྱད་དེ་ཆད་པར་འགྱུར། </s>
  </p>
  <p id="5814">
    <s id="5814:1">རྣམ་པར་འཇིག་པར་འགྱུར། </s>
  </p>
  <p id="5815">
    <s id="5815:1">མི་འགྲུབ་པར་འགྱུར་ཏེ། </s>
  </p>
  <p id="5816">
    <s id="5816:1">བདག་དེ་ཡང་དག་པར་ཆད་པར་འགྱུར་རོ། །</s>
  </p>
  <p id="5817">
    <s id="5817:1">དེ་བཞིན་དུ་སྦྱར་ཏེ། </s>
  </p>
  <p id="5818">
    <s id="5818:1">དེ་ལ་གཞན་དག་འདི་སྐད་སྨྲ་སྟེ། </s>
  </p>
  <p id="5819">
    <s id="5819:1">བདག་དེ་དེ་ཙམ་གྱིས་ཡང་དག་པར་ཆད་པར་མི་འགྱུར་རོ། །</s>
  </p>
  <p id="5820">
    <s id="5820:1">གང་གི་ཚེ་བདག་གཟུགས་ཅན་མ་ཡིན་པ་དེ་འཇིག་རྟེན་ཕ་རོལ་ནས་ཤི་ནས་ནམ་མཁའ་ལ་འདུ་ཤེས་སྐྱེ་མཆེད་དུ་ཉེ་བར་སོང་སྟེ་ཆད་པར་འགྱུར། </s>
  </p>
  <p id="5821">
    <s id="5821:1">རྣམ་པར་འཇིག་པར་འགྱུར། </s>
  </p>
  <p id="5822">
    <s id="5822:1">མི་འགྲུབ་པར་འགྱུར་ཏེ། </s>
  </p>
  <p id="5823">
    <s id="5823:1">དེ་ཙམ་གྱིས་ཞེས་བྱ་བ་ནས་དེ་བཞིན་དུ་སྦྱར་རོ། །</s>
  </p>
  <p id="5824">
    <s id="5824:1">དེ་ལ་གཞན་དག་འདི་སྐད་སྨྲ་སྟེ། </s>
  </p>
  <p id="5825">
    <s id="5825:1">བདག་དེ་དེ་ཙམ་གྱིས་ཡང་དག་པར་ཆད་པར་མི་འགྱུར་རོ། །</s>
  </p>
  <p id="5826">
    <s id="5826:1"><ref folio="F.269.a"/>གང་གི་ཚེ་བདག་གཟུགས་ཅན་མ་ཡིན་པ་དེ་འཇིག་རྟེན་ཕ་རོལ་ནས་ཤི་ནས་རྣམ་ཤེས་འདུ་ཤེས་སྐྱེ་མཆེད་དུ་ཉེ་བར་སོང་སྟེ། </s>
  </p>
  <p id="5827">
    <s id="5827:1">ཆད་པར་འགྱུར། </s>
  </p>
  <p id="5828">
    <s id="5828:1">རྣམ་པར་འཇིག་པར་འགྱུར། </s>
  </p>
  <p id="5829">
    <s id="5829:1">མི་འགྲུབ་པར་འགྱུར་ཏེ། </s>
  </p>
  <p id="5830">
    <s id="5830:1">བདག་དེ་ཡང་དག་པར་ཆད་པར་འགྱུར་བའི་བར་དེ་བཞིན་དུ་སྦྱར་རོ། །</s>
  </p>
  <p id="5831">
    <s id="5831:1">དེ་ལ་གཞན་དག་འདི་སྐད་སྨྲ་སྟེ། </s>
  </p>
  <p id="5832">
    <s id="5832:1">བདག་དེ་དེ་ཙམ་གྱིས་ཡང་དག་པར་ཆད་པར་མི་འགྱུར་རོ། །</s>
  </p>
  <p id="5833">
    <s id="5833:1">གང་གི་ཚེ་བདག་གཟུགས་ཅན་མ་ཡིན་པ་དེ། </s>
  </p>
  <p id="5834">
    <s id="5834:1">འཇིག་རྟེན་ཕ་རོལ་ནས་ཤི་ནས་ཅི་ཡང་མེད་པའི་སྐྱེ་མཆེད་དུ་ཉེ་བར་སོང་སྟེ། </s>
  </p>
  <p id="5835">
    <s id="5835:1">ཆད་པར་འགྱུར། </s>
  </p>
  <p id="5836">
    <s id="5836:1">རྣམ་པར་འཇིག་པར་འགྱུར། </s>
  </p>
  <p id="5837">
    <s id="5837:1">མི་འགྲུབ་པར་འགྱུར་ཏེ། </s>
  </p>
  <p id="5838">
    <s id="5838:1">བདག་དེ་ཡང་དག་པར་ཆད་པར་འགྱུར་བའི་བར་དེ་བཞིན་དུ་སྦྱར་རོ། །</s>
  </p>
  <p id="5839">
    <s id="5839:1">དེ་ལ་གཞན་དག་འདི་སྐད་སྨྲ་སྟེ། </s>
  </p>
  <p id="5840">
    <s id="5840:1">བདག་དེ་དེ་ཙམ་གྱིས་ཡང་དག་པར་ཆད་པར་མི་འགྱུར་རོ། །</s>
  </p>
  <p id="5841">
    <s id="5841:1">གང་གི་ཚེ་བདག་དེ་འཇིག་རྟེན་ཕ་རོལ་ནས་ཤི་ནས། </s>
  </p>
  <p id="5842">
    <s id="5842:1">འདུ་ཤེས་མེད་འདུ་ཤེས་མེད་མིན་སྐྱེ་མཆེད་དུ་ཉེ་བར་སོང་སྟེ་ཆད་པར་འགྱུར། </s>
  </p>
  <p id="5843">
    <s id="5843:1">རྣམ་པར་འཇིག་པར་འགྱུར། </s>
  </p>
  <p id="5844">
    <s id="5844:1">མི་འགྲུབ་པར་འགྱུར་ཏེ། </s>
  </p>
  <p id="5845">
    <s id="5845:1">དེ་ཙམ་གྱིས་བདག་དེ་ཡང་དག་པར་ཆད་པར་འགྱུར་རོ། །</s>
  </p>
  <p id="5846">
    <s id="5846:1">བདུན་པོ་འདི་དག་ནི་ཆད་པར་སྨྲ་བ་ཡིན་ནོ། །</s>
  </p>
  <p id="5847">
    <s id="5847:1">དེ་དག་ལས་སྔོན་གྱི་མཐའ་རྟོག་པ་ནི་བཅྭ་བརྒྱད་དོ། །</s>
  </p>
  <p id="5848">
    <s id="5848:1">ཕྱི་མའི་མཐའ་རྟོག་པ་ནི་བཞི་བཅུ་རྩ་བཞི་སྟེ། </s>
  </p>
  <p id="5849">
    <s id="5849:1">འདི་ནི་ལྟ་བའི་ཟག་པ་ཞེས་བྱའོ། །</s>
  </p>
  <p id="5850">
    <s id="5850:1">དེ་འདི་སྙམ་དུ་སེམས་ཏེ། </s>
  </p>
  <p id="5851">
    <s id="5851:1">ལྟ་བར་གྱུར་པ་དྲུག་ཅུ་རྩ་གཉིས་པོ་འདི་དག་ཐམས་ཅད་ནི་འཆིང་བ་ཡིན་ནོ། །</s>
  </p>
  <p id="5852">
    <s id="5852:1">དགེ་སྦྱོང་ངམ། བྲམ་ཟེ་གང་ལ་ལ་དག་ལྟ་བར་གྱུར་པ་དྲུག་ཅུ་རྩ་གཉིས་པོ་འདི་དག་གིས་འཇུག་པར་བྱེད། </s>
  </p>
  <p id="5853">
    <s id="5853:1">ལྡོག་པར་བྱེད་དོ། །</s>
  </p>
  <p id="5854">
    <s id="5854:1">དེ་ད་ལྟར་དེ་དག་གཞན་གྱིས་ཀྱང་ངེས་པར་འབྱུང་བར་བལྟ་སྟེ། </s>
  </p>
  <p id="5855">
    <s id="5855:1">དེ་དག་ཕལ་ཆེར་ནི་ངེས་པར་འབྱུང་བར་མི་བལྟའོ། །</s>
  </p>
  <p id="5856">
    <s id="5856:1">འདི་ལྟ་སྟེ་དཔེར་ན་ཉ་པའམ་ཉ་པའི་སློབ་མ་མཁས་པ་ལུས་ཤིན་ཏུ་གཤེར་བ་ཞིག་ཆུར་ཞུགས་ན། </s>
  </p>
  <p id="5857">
    <s id="5857:1">ཆུའི་ཀློང་ཡང་དག་པར་བཅད་དེ་འགྲེང་བའམ། འདུག་པ་དེ་འདི་སྙམ་དུ་སེམས་སོ། །</s>
  </p>
  <p id="5858">
    <s id="5858:1">སྲོག་ཆགས་གང་ལ་ལ་དག་ཆུ་ཆུང་ངུ་འདིར་དེ་དག་གི་ལུས་གཤེར་བ་ཐམས་ཅད་ཆུའི་ནང་དུ་འཇུག་པ་ན་འཇུག་ཅིང་དེ་ལས་ཕྱི་རོལ་དུ་མ་ཡིན་ནོ། །</s>
  </p>
  <p id="5859">
    <s id="5859:1"><ref folio="F.269.b"/>དེ་བཞིན་དུ་དགེ་སྦྱོང་ངམ། </s>
    <s id="5859:2">བྲམ་ཟེ་གང་ལ་ལ་དག་འཇུག་པ་ན་འཇུག་སྟེ། </s>
  </p>
  <p id="5860">
    <s id="5860:1">དེ་དག་ཐམས་ཅད་འཇིག་ཚོགས་ལ་ལྟ་བའི་གཞིར་ལྟ་བར་གྱུར་པ་དྲུག་ཅུ་རྩ་གཉིས་དག་གིས་འཇུག་པར་འཇུག་གོ། །</s>
  </p>
  <p id="5861">
    <s id="5861:1">དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པའི་སྐལ་བ་མེད་དོ། །</s>
  </p>
  <p id="5862">
    <s id="5862:1">དེ་དག་འཇིག་ཚོགས་ལ་ལྟ་བའི་གཞི་ལྟ་བར་གྱུར་པ་དྲུག་ཅུ་རྩ་གཉིས་དག་སྤངས་པའི་བྱང་ཆུབ་སེམས་དཔའ་ནི་བླ་ན་</s>
  </p>
  <p id="5863">
    <s id="5863:1">མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ་སྙམ་ནས</s>
  </p>
  <p id="5864">
    <s id="5864:1">དེ་ཏིང་ངེ་འཛིན་དེ་ལས་ལངས་ཏེ། </s>
  </p>
  <p id="5865">
    <s id="5865:1">ཇི་ལྟར་རྟོག་པའི་ཆོས་དག་སེམས་ཅན་རྣམས་ཡང་དག་པར་རབ་ཏུ་སྟོན་ཏོ། །</s>
  </p>
  <p id="5866">
    <s id="5866:1">དེའི་ལྟ་བར་གྱུར་པ་རྣམ་པར་བཤིག་པ་དེ་དག་ཐོས་ནས། </s>
  </p>
  <p id="5867">
    <s id="5867:1">སེམས་ཅན་དཔག་ཏུ་མེད་པ་རྣམས་མི་སྐྱེ་བའི་ཆོས་ལ་བཟོད་པ་སྐྱེས་ཤིང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏོ། །</s>
  </p>
  <p id="5868">
    <s id="5868:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་དྲང་སྲོང་ཆོས་རྣམ་པར་སྟོན་པ་ལ་དཔའ་བ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="5869">
    <s id="5869:1">ང་དེའི་ཚེ་དེའི་དུས་ན་དྲང་སྲོང་ཆོས་རྣམ་པར་སྟོན་པ་ལ་དཔའ་བ་ཞེས་བྱ་བར་གྱུར་ཏོ། །</s>
  </p>
  <p id="5870">
    <s id="5870:1">ངས་ལྟ་བར་གྱུར་པ་རྣམ་པར་བཤིག་པ་དེ་སེམས་ཅན་རྣམ་པ་དུ་མས་ཐོས་ནས་མི་སྐྱེ་བའི་ཆོས་ལ་བཟོད་པ་ཐོབ་བོ། །</s>
    <s id="5870:2">མཽད་གལ་གྱི་བུ་དེ་ལྟ་བས་ན། </s>
  </p>
  <p id="5871">
    <s id="5871:1">བྱང་ཆུབ་སེམས་དཔའ་སེམས་དཔའ་ཆེན་པོས་ལྟ་བར་གྱུར་པ་རྟོག་པར་བྱ་བ་ལ་མཁས་པར་བྱའོ། །</s>
  </p>
  <p id="5872">
    <s id="5872:1">མཽད་གལ་གྱི་བུ་ངས་ལྟ་བའི་ཟག་པ་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="5873">
    <s id="5873:1">དེ་བཞིན་དུ་སྦྱར་ཏེ། </s>
  </p>
  <p id="5874">
    <s id="5874:1">བདག་གིས་ཇི་ལྟར་ཡང་དག་པར་རབ་ཏུ་བཤད་པར་བྱ་སྙམ་པའི་བར་དུའོ། །</s>
    <s id="5874:2">མཽད་གལ་གྱི་བུ་སྔོན་བྱུང་བ་འདས་པའི་དུས་ནས། </s>
  </p>
  <p id="5875">
    <s id="5875:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="5876">
    <s id="5876:1">དྲང་སྲོང་ཤེས་རབ་རྙོག་པ་མེད་པ་ཞེས་བྱ་བ། </s>
    <s id="5876:2">རྫུ་འཕྲུལ་ཆེ་བ། མཐུ་ཆེ་བ། ཕྱི་རོལ་གྱི་ལམ་གྱིས་འདོད་པ་རྣམས་ཀྱི་འདོད་ཆགས་དང་བྲལ་བ་ཞིག་བྱུང་ངོ་། །</s>
  </p>
  <p id="5877">
    <s id="5877:1">དེ་འདི་སྙམ་དུ་སེམས་ཏེ། </s>
  </p>
  <p id="5878">
    <s id="5878:1">གང་ཞིག་ཡོད་ན་ལྟ་བར་གྱུར་པ་ཡང་དག་པར་འབྱུང་བར་འགྱུར། </s>
  </p>
  <p id="5879">
    <s id="5879:1">གང་ཞིག་མེད་ན་ལྟ་བར་གྱུར་<ref folio="F.270.a"/>པ་རྣམས་སྤོང་བར་འགྱུར། </s>
  </p>
  <p id="5880">
    <s id="5880:1">དེ་འདི་སྙམ་དུ་སེམས་ཏེ། </s>
  </p>
  <p id="5881">
    <s id="5881:1">མུན་པའི་ཚོགས་གསུམ་ཡོད་ན། </s>
  </p>
  <p id="5882">
    <s id="5882:1">ལྟ་བར་གྱུར་པ་རྣམས་ཀུན་འབྱུང་བར་འགྱུར་ལ། དེ་དག་ཉིད་མེད་ན་ལྟ་བར་གྱུར་པ་དག་མི་འབྱུང་ངོ་། །</s>
  </p>
  <p id="5883">
    <s id="5883:1">མུན་པའི་ཚོགས་གསུམ་གང་ཞེ་ན། </s>
  </p>
  <p id="5884">
    <s id="5884:1">འདས་པའི་དུས་སུ་བདག་བྱུང་ངམ་མ་བྱུང་། </s>
  </p>
  <p id="5885">
    <s id="5885:1">ཅི་འདས་པའི་དུས་སུ་བྱུང་ནས་བྱུང་བར་གྱུར་ཏམ། </s>
    <s id="5885:2">བདག་མ་འོངས་པའི་དུས་སུ་འབྱུང་བར་འགྱུར་རམ་མི་འགྱུར། </s>
  </p>
  <p id="5886">
    <s id="5886:1">ཅི་མ་འོངས་པའི་དུས་སུ་བྱུང་ནས་འབྱུང་བར་འགྱུར་རམ། </s>
    <s id="5886:2">ད་ལྟར་གྱི་དུས་འདི་ལ་ཡང་སོམ་ཉི་དང་ཐེ་ཙོམ་དུ་འགྱུར་ཏེ། </s>
  </p>
  <p id="5887">
    <s id="5887:1">བདག་ཅི་ཡིན་བདག་ཇི་ལྟ་བུ་ཞིག་ཅི་བདག་བྱུང་བར་གྱུར་ཏམ། ཇི་ལྟར་བྱུང་བར་གྱུར་སེམས་ཅན་དེ་དག་གར་སོང་། </s>
  </p>
  <p id="5888">
    <s id="5888:1">དེ་འདི་ནས་ཤི་ནས་གར་འགྲོ་བར་འགྱུར་སྙམ་མོ། །</s>
  </p>
  <p id="5889">
    <s id="5889:1">དེ་བདག་ཡོད་དོ་ཞེས་དེའི་ངེས་པར་འགྱུར་ཏེ། </s>
  </p>
  <p id="5890">
    <s id="5890:1">དེ་རྟག་པར་མངོན་པར་ཞེན་པར་འགྱུར་རོ། །</s>
  </p>
  <p id="5891">
    <s id="5891:1">དེ་སྔོན་གྱི་མཐར་རྟོག་པ་རྟག་པར་ལྟ་བ་བཞི་འཐོབ་སྟེ། </s>
  </p>
  <p id="5892">
    <s id="5892:1">གཅིག་ཏུ་རྟག་པར་ལྟ་བ་བཞི་འཐོབ་བོ། །</s>
    <s id="5892:2">མཐར་ལྟ་ཞིང་སྨྲ་བ་བཞི་འཐོབ་འདུ་ཤེས་སུ་ལྟ་ཞིང་སྨྲ་བ་བཅུ་དྲུག་འཐོབ། </s>
  </p>
  <p id="5893">
    <s id="5893:1">འདུ་ཤེས་སུ་ལྟ་བ་བརྒྱད་འཐོབ། </s>
  </p>
  <p id="5894">
    <s id="5894:1">འདུ་ཤེས་ཡོད་པ་ཡང་མ་ཡིན། </s>
  </p>
  <p id="5895">
    <s id="5895:1">མེད་པ་ཡང་མ་ཡིན་པ་བརྒྱད་འཐོབ། </s>
  </p>
  <p id="5896">
    <s id="5896:1">མཐོང་བའི་ཆོས་ལ་མྱ་ངན་ལས་འདས་པར་ལྟ་བ་ལྔ་འཐོབ་ཆད་པར་ལྟ་བ་བདུན་འཐོབ་སྟེ། </s>
  </p>
  <p id="5897">
    <s id="5897:1">ངེས་པ་ཡོད་པར་མི་འགྱུར་རོ། །</s>
  </p>
  <p id="5898">
    <s id="5898:1">དེ་རྒྱུ་མེད་པའི་ལྟ་བ་གཉིས་འཐོབ་སྟེ། </s>
  </p>
  <p id="5899">
    <s id="5899:1">ངེས་པ་ཡོད་པར་མི་འགྱུར་རོ། །</s>
  </p>
  <p id="5900">
    <s id="5900:1">ངག་འཁྲུལ་པའི་ལྟ་བ་བཞི་འཐོབ་སྟེ། </s>
  </p>
  <p id="5901">
    <s id="5901:1">བདག་ཡོད་དོ་ཞེས་ངེས་པར་མི་འགྱུར་རོ། །</s>
  </p>
  <p id="5902">
    <s id="5902:1">དེ་མཐོང་བའི་ཆོས་ལ་མྱ་ངན་ལས་འདས་པ་ལྔ་འདོགས་པར་བྱེད་པ་ཆད་པར་ལྟ་བ་བཞི་འཐོབ་སྟེ། </s>
  </p>
  <p id="5903">
    <s id="5903:1">དེ་དག་ཐམས་ཅད་ཆད་པ་དང་། རྟག་པའི་ཕྱོགས་གཉིས་ལ་གནས་ཏེ། </s>
  </p>
  <p id="5904">
    <s id="5904:1">གང་ཟག་གཉིས་པོ་དེ་དག་སྙོམས་པར་ཞུགས་སོ། །</s>
  </p>
  <p id="5905">
    <s id="5905:1">རྟོག་གེ་པ་ཁ་ཅིག་དག་བདག་རྒྱུ་མེད་པ་ལས་བྱུང་བར་མཐོང་སྟེ། </s>
  </p>
  <p id="5906">
    <s id="5906:1">སྙོམས་པར་ཞུགས་པའི་དབང་གིས་སེམས་རྩེ་གཅིག་པ་ཐོབ་ཀྱང་འཆི་བ་མི་དྲན་ནོ། །</s>
  </p>
  <p id="5907">
    <s id="5907:1">གང་རྟོག་གེ་པ་དེ་དག་བརྟགས་ནས་རྣམ་པར་བརྗོད་དེ་འདི་སྐད་སྨྲའོ། །</s>
  </p>
  <p id="5908">
    <s id="5908:1">རྒྱུ་མེད་པ་ལས་བྱུང་སྟེ། </s>
  </p>
  <p id="5909">
    <s id="5909:1">དེ་རྒྱུ་མེད་པས་མི་འགོག་གོ་ཞེས་རྟག་པ་དང་། ཆད་པ་དང་མཐའ་མེད་པར་འགྲོ་བ་<ref folio="F.270.b"/>མཐོང་ངོ་། །</s>
  </p>
  <p id="5910">
    <s id="5910:1">གང་གིས་སེམས་ཅན་ཀུན་འབྱུང་བའི་རིགས་པ་གཞན་གང་དག་ཡོད་དམ་ཞེས་མཐའ་གཉིས་པོ་འདི་ལ་བརྟེན་ནས་བློ་རྣམ་པར་དཔྱོད་དོ། །</s>
  </p>
  <p id="5911">
    <s id="5911:1">དེ་དེ་ལྟར་ཚུལ་བཞིན་ཡིད་ལ་བྱས་པས་ཤེས་རབ་ཀྱི་མིག་སྐྱེས་ནས། </s>
  </p>
  <p id="5912">
    <s id="5912:1">འདི་ལ་སེམས་ཅན་མེད་ཅིང་ཉོན་མོངས་པ་དག་ལས་ལས། ལས་དག་ལས་རྣམ་པར་སྨིན་པ་ཡང་དག་པར་འགྲུབ་པར་འགྱུར་ཏེ། </s>
  </p>
  <p id="5913">
    <s id="5913:1">དེ་ལས་ཀྱང་རྣམ་པར་ཤེས་པའོ། །</s>
  </p>
  <p id="5914">
    <s id="5914:1">མ་རིག་པ་དང་སྲེད་པ་ནི་ཉོན་མོངས་པ། འདུ་བྱེད་དང་སྲིད་པ་ནི་ཞིང་། ཉེ་བར་ལེན་པ་ནི་སེར། མྱུ་གུ་ནི་སྐྱེ་བ་སྟེ། </s>
  </p>
  <p id="5915">
    <s id="5915:1">དེ་ལ་སྡུག་བསྔལ་དང་། རྒ་ཤི་དང་མྱ་ངན་དང་། སྨྲེ་སྔགས་འདོན་པ་དང་། འཁྲུག་པ་རྣམས་འབྱུང་ཞིང་</s>
    <s id="5915:2">དེ་བཞིན་དུ་སྡུག་བསྔལ་གྱི་ཤིང་འདི་འབྱུང་བར་འགྱུར་རོ། །</s>
  </p>
  <p id="5916">
    <s id="5916:1">དེ་བཞིན་དུ་སྔོན་མ་ཐོས་པའི་ཆོས་འདི་རྣམས་ལ་རྐྱེན་ལས་མ་གཏོགས་པ་འདིར་ཆོས་གང་ཡང་སྐྱེ་བའམ། འགག་པ་མེད་དོ། །</s>
  </p>
  <p id="5917">
    <s id="5917:1">འདི་ལྟ་སྟེ་འདི་ཡོད་པས་འདི་འབྱུང་། </s>
  </p>
  <p id="5918">
    <s id="5918:1">འདི་སྐྱེས་པའི་ཕྱིར་འདི་སྐྱེ་སྟེ། </s>
  </p>
  <p id="5919">
    <s id="5919:1">འདི་ལྟ་སྟེ་མ་རིག་པའི་རྐྱེན་གྱིས་འདུ་བྱེད་རྣམས། འདུ་བྱེད་ཀྱི་རྐྱེན་གྱིས་རྣམ་པར་ཤེས་པ། རྣམ་པར་ཤེས་པའི་རྐྱེན་ནས་རྒ་ཤིའི་བར་དུ་སྟེ། </s>
  </p>
  <p id="5920">
    <s id="5920:1">དེ་བཞིན་དུ་སྡུག་བསྔལ་གྱི་ཕུང་པོ་འདི་འབའ་ཞིག་པོ་འབྱུང་བར་འགྱུར་ཞིང་། </s>
    <s id="5920:2">བདག་སེམས་པར་མི་བྱེད། </s>
  </p>
  <p id="5921">
    <s id="5921:1">གཞན་སེམས་པར་མི་བྱེད་དོ། །</s>
  </p>
  <p id="5922">
    <s id="5922:1">དེ་འདིའི་རྐྱེན་གཞན་ལས་ཇི་ལྟར་འགྱུར། </s>
  </p>
  <p id="5923">
    <s id="5923:1">དེ་བཞིན་དུ་རྒ་ཤིའི་བར་ཡོངས་སུ་ཤེས་པར་བྱེད་དོ། །</s>
  </p>
  <p id="5924">
    <s id="5924:1">དེ་འདི་སྙམ་དུ་སེམས་སོ། །</s>
  </p>
  <p id="5925">
    <s id="5925:1">ཀྱེ་མ་འཇིག་རྟེན་གནས་པ་འདི་ནི་འཁྲུལ་པའོ་སྙམ་ནས། </s>
  </p>
  <p id="5926">
    <s id="5926:1">དེ་ཏིང་ངེ་འཛིན་དེ་ལས་ལངས་ཏེ། </s>
  </p>
  <p id="5927">
    <s id="5927:1">འཁོར་བརྒྱ་སྟོང་ཕྲག་དུ་མའི་དབུས་སུ་འདུག་ནས་ཆོས་འདི་སྟོན་པར་བྱེད་དོ། །</s>
  </p>
  <p id="5928">
    <s id="5928:1">གྲོགས་པོ་དག་འདི་ལ་སེམས་ཅན་གང་སྐྱེ་བའམ། འགག་པ་གང་ཡང་མེད་དེ། </s>
  </p>
  <p id="5929">
    <s id="5929:1">ཁྱེད་ཅག་ཆོས་རྣམས་ཀྱི་ངོ་བོ་ཉིད་ཡང་དག་པ་ཇི་ལྟ་བ་བཞིན་སོ་སོར་རྟོགས་ཤིང་། </s>
    <s id="5929:2">ངོ་བོ་ཉིད་མེད་པ་དེ་ནི་ཆོས་རྣམས་ཀྱི་ངོ་བོ་ཉིད་དོ། །</s>
  </p>
  <p id="5930">
    <s id="5930:1">དེ་ཆོས་རྣམས་ཀྱི་ངོ་བོ་ཉིད་རབ་ཏུ་སྟོན་པ་ན་སྲོག་ཆགས་ཁྲག་ཁྲིག་གྲངས་མེད་པ་དག་གིས་འདི་ལ་ཆོས་གང་ཡང་སྐྱེ་བའམ། འགག་པ་མེད་པར་ཆོས་རྣམས་ཀྱི་ངོ་བོ་ཉིད་རྣམ་པར་ཤེས་ཤིང་དེ་དག་མི་སྐྱེ་བའི་ཆོས་ལ་བཟོད་པ་ཐོབ་བོ། །</s>
    <s id="5930:2">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་དྲང་སྲོང་ཤེས་རབ་རྙོག་པ་མེད་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="5931">
    <s id="5931:1">ཁྱོད་<ref folio="F.271.a"/>ཀྱིས་དེ་ལྟར་མི་བལྟ་སྟེ། </s>
  </p>
  <p id="5932">
    <s id="5932:1">ང་དེའི་ཚེ་དེའི་དུས་ན་དྲང་སྲོང་ཤེས་རབ་རྙོག་པ་མེད་པ་ཞེས་བྱ་བར་གྱུར་ཏོ། །</s>
  </p>
  <p id="5933">
    <s id="5933:1">ངས་སྲོག་ཆགས་ཁྲག་ཁྲིག་གྲངས་མེད་པ་དེ་དག་ངོ་བོ་ཉིད་མེད་པ་ལ་རབ་ཏུ་བཙུད་དོ། །</s>
  </p>
  <p id="5934">
    <s id="5934:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་ལྟ་བ་རྙོག་པ་མེད་པར་བྱ། </s>
  </p>
  <p id="5935">
    <s id="5935:1">ངོ་བོ་ཉིད་མེད་པའི་ཆོས་རྣམས་ཀྱི་ངོ་བོ་ཉིད་ཡང་དག་པ་ཇི་ལྟ་བ་བཞིན་དུ་ཡོངས་སུ་ཤེས་པར་བྱ། </s>
  </p>
  <p id="5936">
    <s id="5936:1">སོ་སོར་རིག་པར་བྱའོ། །</s>
  </p>
  <p id="5937">
    <s id="5937:1">ངོ་བོ་ཉིད་མེད་པའི་ཆོས་རྣམས་ཀྱི་ངོ་བོ་ཉིད་ཡང་དག་པ་ཇི་ལྟ་བ་བཞིན་རབ་ཏུ་ཤེས་པའི་བྱང་ཆུབ་སེམས་དཔའ་ནི་མྱུར་དུ་བླ་ན་</s>
  </p>
  <p id="5938">
    <s id="5938:1">མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །</s>
  </p>
  <p id="5939">
    <s id="5939:1">མཽད་གལ་གྱི་བུ་ངས་ལྟ་བའི་ཟག་པ་ཤེས་པ་འགོག་པ་ཤེས་པར་བྱ་བའི་དོན་དུ་ཞེས་བྱ་བ་ནས་དེ་བཞིན་དུ་སྦྱར་ཏེ། </s>
  </p>
  <p id="5940">
    <s id="5940:1">མངོན་པར་འདུས་བྱས་པའི་བར་དང་བདག་གིས་ཇི་ལྟར་ཡང་དག་པར་རབ་ཏུ་བཤད་པར་བྱ་སྙམ་པའི་བར་དུའོ། །</s>
    <s id="5940:2">མཽད་གལ་གྱི་བུ་སྔོན་བྱུང་བ་འདས་པའི་དུས་ནས། </s>
  </p>
  <p id="5941">
    <s id="5941:1">དེའི་ཕ་རོལ་གྱི་ཡང་ཆེས་ཕ་རོལ་ན་དྲང་སྲོང་ཤེས་རབ་མཁས་པ་ཞེས་བྱ་བ་</s>
    <s id="5941:2">རྫུ་འཕྲུལ་ཆེ་བ་ནས་དེ་བཞིན་དུ་སྦྱར་ཏེ། </s>
  </p>
  <p id="5942">
    <s id="5942:1">འདོད་ཆགས་དང་བྲལ་བའི་བར་ཞིག་བྱུང་ངོ་། །</s>
  </p>
  <p id="5943">
    <s id="5943:1">དེ་དབེན་པར་སོང་སྟེ། </s>
  </p>
  <p id="5944">
    <s id="5944:1">ནང་དུ་ཡང་དག་བཞག་པ་དང་། སེམས་ཀྱི་ཡོངས་སུ་རྟོག་པ་འདི་ལྟ་བུ་བསྐྱེད་དེ། </s>
  </p>
  <p id="5945">
    <s id="5945:1">ཀྱེ་མ་འཇིག་རྟེན་འདི་ནི་ཉོན་མོངས་པ་ཡིན་ཏེ། </s>
  </p>
  <p id="5946">
    <s id="5946:1">འདི་ལྟ་སྟེ་སྡུག་བསྔལ་ལས་ངེས་པར་འབྱུང་བ་རབ་ཏུ་མི་ཤེས་སོ་སྙམ་མོ། །</s>
  </p>
  <p id="5947">
    <s id="5947:1">དེ་འདི་སྙམ་དུ་སེམས་ཏེ། </s>
  </p>
  <p id="5948">
    <s id="5948:1">སྡུག་བསྔལ་ལས་ངེས་པར་འབྱུང་བ་གང་ཡིན། </s>
  </p>
  <p id="5949">
    <s id="5949:1">དེ་འདི་སྙམ་དུ་སེམས་ཏེ། </s>
  </p>
  <p id="5950">
    <s id="5950:1">རྟོག་པ་ལས་སྡུག་བསྔལ་འབྱུང་ཞིང་ཡོངས་སུ་རྟོག་པ་མེད་ན་མི་འབྱུང་ངོ་སྙམ་མོ། །</s>
  </p>
  <p id="5951">
    <s id="5951:1">དེ་དེ་ལྟར་རིག་ནས་གང་གི་ཚེ་འདུ་བྱེད་ཐམས་ཅད་ཞི་ཞིང་སྲེད་པ་ཟད། </s>
  </p>
  <p id="5952">
    <s id="5952:1">འདོད་ཆགས་མ་ལུས་པ་དང་བྲལ་ཞིང་འགོག་པ་མྱ་ངན་ལས་འདས་པ་འདི་ནི་ཞི་བའོ། །</s>
  </p>
  <p id="5953">
    <s id="5953:1">འདི་ནི་གྱ་ནོམ་པའོ་སྙམ་མོ། །</s>
  </p>
  <p id="5954">
    <s id="5954:1">དེ་འདི་སྙམ་དུ་སེམས་ཏེ། </s>
  </p>
  <p id="5955">
    <s id="5955:1">མྱ་ངན་ལས་མ་འདས་པའི་སེམས་ཅན་གང་ཁ་ཅིག་མྱ་ངན་ལས་འདས་པ་ཡོད་དམ་སྙམ་མོ། །</s>
  </p>
  <p id="5956">
    <s id="5956:1">དེ་དེ་ལྟར་ཚུལ་བཞིན་ཡིད་ལ་བྱེད་པ་ན་འདུ་ཤེས་འདི་ལྟ་བུ་སྐྱེས་སོ། །</s>
  </p>
  <p id="5957">
    <s id="5957:1">གལ་ཏེ་གང་སེམས་ཅན་ཞིག་ཡོད་ན་མྱ་ངན་ལས་འདས་པར་འགྱུར་བ་ཞིག་ན། </s>
  </p>
  <p id="5958">
    <s id="5958:1">སེམས་ཅན་མེད་པས་མྱ་ངན་ལས་འདས་པ་ནི་མེད་དོ། །</s>
  </p>
  <p id="5959">
    <s id="5959:1">སེམས་ཅན་གྱི་འདུ་ཤེས་རང་ལས་བྱུང་བའི་སྡུག་བསྔལ་གྱིས་གནོད་དེ། </s>
  </p>
  <p id="5960">
    <s id="5960:1">འགྲོ་བ་དག་མྱ་ངན་<ref folio="F.271.b"/>ལས་འདས་པ་ཚོལ་བ་ནི་མྱ་ངན་ལས་འདས་པ་གཞན་མ་ཡིན་ཞིང་ཕུང་པོ་གཞན་མ་ཡིན་ཏེ། </s>
  </p>
  <p id="5961">
    <s id="5961:1">ཕུང་པོ་ཉིད་མྱ་ངན་ལས་འདས་པའོ། །</s>
  </p>
  <p id="5962">
    <s id="5962:1">དེ་ཅིའི་ཕྱིར་ཞེ་ན། </s>
    <s id="5962:2">སེམས་ཅན་གྱི་དམིགས་པ་ནི་མྱ་ངན་ལས་འདས་པ་ཡིན་ནོ་སྙམ་མོ། །</s>
  </p>
  <p id="5963">
    <s id="5963:1">དེ་དྲན་པ་ཉེ་བར་གཞག་པར་ཤེས་ནས་ཏིང་ངེ་འཛིན་དེ་ལས་ལངས་ཏེ། </s>
  </p>
  <p id="5964">
    <s id="5964:1">སྒྲ་ཕྱུང་ཞིང་སྒྲ་དབྱངས་རྗེས་སུ་སྒྲོགས་པ། </s>
    <s id="5964:2">རང་གི་ཀུན་ཏུ་རྟོག་པ་ནི། །སྡུག་བསྔལ་ཕུང་པོ་རབ་ཏུ་འཇུག །</s>
  </p>
  <p id="5965">
    <s id="5965:1">ཀུན་ཏུ་རྟོག་པ་མེད་པ་ནི། །སྡུག་བསྔལ་ཕུང་པོ་འགག་པར་འགྱུར། །</s>
  </p>
  <p id="5966">
    <s id="5966:1">སེམས་ཅན་གང་ཡང་སྐྱེ་བ་མེད། །</s>
  </p>
  <p id="5967">
    <s id="5967:1">ཆོས་ནི་གང་ཡང་འགག་པ་མེད། །</s>
  </p>
  <p id="5968">
    <s id="5968:1">ཆོས་ལས་རྣམ་པར་རྟོག་གཞན་མེད། །</s>
  </p>
  <p id="5969">
    <s id="5969:1">དེ་ནི་མྱ་ངན་འདས་ཞེས་བྱ། །</s>
  </p>
  <p id="5970">
    <s id="5970:1">དེའི་སྒྲ་དབྱངས་དེ་སྲོག་ཆགས་ཁྲི་ཕྲག་དཔག་ཏུ་མེད་པ་དག་གིས་ཐོས་ནས་</s>
  </p>
  <p id="5971">
    <s id="5971:1">མི་སྐྱེ་བའི་ཆོས་ལ་བཟོད་པ་ཐོབ་ཅིང་། བླ་ན་</s>
  </p>
  <p id="5972">
    <s id="5972:1">མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏོ། །</s>
  </p>
  <p id="5973">
    <s id="5973:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན། </s>
  </p>
  <p id="5974">
    <s id="5974:1">དྲང་སྲོང་ཤེས་རབ་མཁས་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="5975">
    <s id="5975:1">ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="5976">
    <s id="5976:1">ང་དེའི་ཚེ་དེའི་དུས་ན་དྲང་སྲོང་ཤེས་རབ་མཁས་པ་ཞེས་བྱ་བར་གྱུར་ཏོ། །</s>
  </p>
  <p id="5977">
    <s id="5977:1">དེའི་སྒྲ་དབྱངས་དེ་སེམས་ཅན་ཁྲི་ཕྲག་དཔག་ཏུ་མེད་པ་དག་གིས་ཐོས་ནས་མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་ཏོ། །</s>
  </p>
  <p id="5978">
    <s id="5978:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འདོད་པས་ཤེས་རབ་ལ་མཁས་པར་བྱའོ། །</s>
  </p>
  <p id="5979">
    <s id="5979:1">མཽད་གལ་གྱི་བུ་ངས་ལྟ་བའི་ཟག་པ་ཟད་པ་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ནས་སྔ་མ་བཞིན་དུ་སྦྱར་རོ། །</s>
  </p>
  <p id="5980">
    <s id="5980:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="5981">
    <s id="5981:1">དེའི་ཕ་རོལ་གྱི་ཡང་ཆེས་ཕ་རོལ་ན། </s>
  </p>
  <p id="5982">
    <s id="5982:1">དྲང་སྲོང་གྲགས་འཕགས་ཞེས་བྱ་བ་</s>
    <s id="5982:2">རྫུ་འཕྲུལ་ཆེ་ཞིང་གཟི་བརྗིད་ཆེ་བ་ཞེས་བྱ་བ་ནས་དེ་བཞིན་དུ་སྦྱར་ཏེ། </s>
  </p>
  <p id="5983">
    <s id="5983:1">འདོད་ཆགས་དང་བྲལ་བའི་བར་ཞིག་བྱུང་ངོ་། །</s>
  </p>
  <p id="5984">
    <s id="5984:1">དེ་བྲམ་ཟེའི་ཁྱེའུ་བདུན་སྟོང་དང་། འབྱུང་བ་ཆེན་པོ་བཞི་འབྱུང་བ་ཐ་མི་དད་པ་དུས་གསུམ་མཉམ་པ་ཉིད་ལ་གནས་པའི་གསང་ཚིག་འདོན་ཏོ། །</s>
  </p>
  <p id="5985">
    <s id="5985:1">དེའི་ཚེ་བྲམ་ཟེའི་ཁྱེའུ་དེ་དག་གི་འཁོར་ན། </s>
  </p>
  <p id="5986">
    <s id="5986:1">བྲམ་ཟེའི་ཁྱེའུ་མཆོག་གི་བློ་གྲོས་ཞེས་<ref folio="F.272.a"/>བྱ་བ་བྲམ་ཟེའི་ཁྱེའུའི་འཁོར་དེ་དག་ཐམས་ཅད་ཀྱི་གཙོ་བོ་བྱེད་པ། གང་བྲམ་ཟེའི་ཁྱེའུ་བདུན་སྟོང་པོ་དེ་དག་གིས་གསང་ཚིག་གཟུང་བ་དེ་གཅིག་པུས་དྲན་ཞིང་དེ་ཡུན་མི་རིང་བར་རིག་བྱེད་ཐམས་ཅད་ཀྱི་ཕ་རོལ་ཏུ་ཕྱིན་པར་གྱུར་པ་དེ་འདི་སྙམ་དུ་སེམས་ཏེ། </s>
  </p>
  <p id="5987">
    <s id="5987:1">དོན་གང་མི་ཤེས་པའི་གསང་ཚིག་འཛིན་པ་དོན་མེད་པ་འདིས་ཅི་ཞིག་བྱ། </s>
  </p>
  <p id="5988">
    <s id="5988:1">གང་བདག་གིས་རིག་བྱེད་དང་གསང་ཚིག་འདིའི་དོན་བཙལ་བར་བྱའོ་སྙམ་ནས། </s>
  </p>
  <p id="5989">
    <s id="5989:1">དེ་དེའི་ཚེ་དགོན་པ་བས་མཐའི་གནས་མལ་དུ་འདུག་སྟེ། </s>
  </p>
  <p id="5990">
    <s id="5990:1">དེ་དབེན་པར་སོང་ནས་ནང་དུ་ཡང་དག་པར་བཞག་པ་དང་སེམས་ཀྱི་རྟོག་པ་འདི་ལྟ་བུ་སྐྱེས་སོ། །</s>
  </p>
  <p id="5991">
    <s id="5991:1">གསང་ཚིག་ཅེས་བྱ་བ་འདི་གང་ཡིན། </s>
  </p>
  <p id="5992">
    <s id="5992:1">ཅི་གང་རླུང་གི་དཀྱིལ་འཁོར་ཡིན་ནམ། </s>
    <s id="5992:2">འདི་ལྟར་རླུང་གི་དཀྱིལ་འཁོར་ནི་གནས་མེད་ཅིང་གཞི་མེད་ལ་གནས་པ་མ་ཡིན་ཏེ། </s>
  </p>
  <p id="5993">
    <s id="5993:1">འདི་ལྟར་རླུང་གི་དཀྱིལ་འཁོར་གྱིས་བསླང་བ་དེ་ནི་ཤར་ཕྱོགས་སུ་གདགས་པ་མེད་ཅིང་། ལྷོ་ཕྱོགས་སུ་མེད། </s>
  </p>
  <p id="5994">
    <s id="5994:1">རྒྱ་ཆེར་སྦྱར་ཏེ་ཕྱོགས་བཅུ་ནས་སྟེང་གི་ཕྱོགས་ཀྱི་བར་དུ་གདགས་པ་མེད་དེ། </s>
  </p>
  <p id="5995">
    <s id="5995:1">ཞི་བ་མི་དམིགས། </s>
  </p>
  <p id="5996">
    <s id="5996:1">འདུལ་བ་མི་དམིགས། </s>
  </p>
  <p id="5997">
    <s id="5997:1">བཏུལ་བ་མི་དམིགས་སོ། །</s>
  </p>
  <p id="5998">
    <s id="5998:1">དེ་ཅིའི་ཕྱིར་ཞེ་ན། </s>
    <s id="5998:2">སེམས་ཅན་མེད་པའི་ཕྱིར་རོ་སྙམ་མོ། །</s>
  </p>
  <p id="5999">
    <s id="5999:1">དེ་དེ་ལྟར་ཚུལ་བཞིན་གྱིས་སོ་སོར་རྟོག་པ་ནི་འདི་སྙམ་དུ་སེམས། </s>
    <s id="5999:2">བྲམ་ཟེའི་ཁྱེའུ་མཁན་པོ་དང་བཅས་པ་འདི་དག་ཐམས་ཅད་ནི་ལམ་གོལ་བ་ལ་གནས་པ་ཡིན་ཏེ། </s>
  </p>
  <p id="6000">
    <s id="6000:1">འདི་ལས་ཉོན་མོངས་པ་འབྱུང་ངོ་སྙམ་མོ། །</s>
  </p>
  <p id="6001">
    <s id="6001:1">དེའི་ཚེ་གནས་གཙང་མའི་ལྷ་དག་ལུས་ཀྱིས་མངོན་སུམ་དུ་བར་སྣང་ལ་འདུག་ནས། </s>
  </p>
  <p id="6002">
    <s id="6002:1">དེ་ལ་ལེགས་སོ་ཞེས་བྱ་བ་བྱིན་ཏེ། </s>
  </p>
  <p id="6003">
    <s id="6003:1">རིགས་ཀྱི་བུ་ཁྱོད་ཀྱིས་དེ་བཞིན་གཤེགས་པ་ཐམས་ཅད་ཀྱི་རྗེས་སུ་བསླབས་ཤིང་། ལམ་ཁོང་དུ་ཆུད་པ་ནི་ལེགས་སོ་ལེགས་སོ། །</s>
  </p>
  <p id="6004">
    <s id="6004:1">རིགས་ཀྱི་བུ་ལམ་འདིས་སངས་རྒྱས་ཀྱི་ཞིང་བརྗོད་དུ་མེད་པའི་རྡུལ་ཕྲ་མོའི་རྡུལ་སྙེད་པས་ཀྱང་མང་བའི་དེ་བཞིན་གཤེགས་པ་བླ་ན་</s>
  </p>
  <p id="6005">
    <s id="6005:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="6006">
    <s id="6006:1">སེམས་ཅན་དཔག་ཏུ་མེད་པ་དག་གི་དོན་མཛད་དེ་ཡོངས་སུ་མྱ་ངན་ལས་འདས་སོ། །</s>
  </p>
  <p id="6007">
    <s id="6007:1">དེ་ཏིང་ངེ་འཛིན་དེ་ལས་ལངས་ནས། </s>
  </p>
  <p id="6008">
    <s id="6008:1">བྲམ་ཟེའི་ཁྱེའུ་བདུན་སྟོང་པོ་མཁན་པོ་དང་བཅས་པ་དེ་དག་ལ་གཏམ་དེ་སྨྲས་སོ། །</s>
  </p>
  <p id="6009">
    <s id="6009:1">སེམས་ཅན་དེ་དག་གིས་ཐོས་ནས་ </s>
  </p>
  <p id="6010">
    <s id="6010:1"><ref folio="F.272.b"/>བླ་ན་</s>
  </p>
  <p id="6011">
    <s id="6011:1">མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཅིང་དེ་དག་ཐམས་ཅད་ཀྱང་དེ་བཞིན་གཤེགས་པ་བླ་ན་</s>
  </p>
  <p id="6012">
    <s id="6012:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="6013">
    <s id="6013:1">སེམས་ཅན་དཔག་ཏུ་མེད་པ་དག་གི་དོན་མཛད་དེ་ཡོངས་སུ་མྱ་ངན་ལས་འདས་སོ། །</s>
  </p>
  <p id="6014">
    <s id="6014:1">བྱང་ཆུབ་སེམས་དཔའ་མཆོག་གི་བློ་གྲོས་དེས་དེ་བཞིན་གཤེགས་པ་དེ་དག་ཐམས་ཅད་འབྱུང་བ་དག་བཞུགས་པ་དང་། ཡོངས་སུ་མྱ་ངན་ལས་འདས་པ་དག་གི་ཆོས་རྣམ་པ་གསུམ་ཡོངས་སུ་བཟུང་ངོ་། །</s>
  </p>
  <p id="6015">
    <s id="6015:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་བྱང་ཆུབ་སེམས་དཔའ་མཆོག་གི་བློ་གྲོས་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="6016">
    <s id="6016:1">ང་དེའི་ཚེ་དེའི་དུས་ན་བྱང་ཆུབ་སེམས་དཔའ་མཆོག་གི་བློ་གྲོས་ཞེས་བྱ་བར་གྱུར་ཏོ། །</s>
  </p>
  <p id="6017">
    <s id="6017:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་བླ་ན་</s>
  </p>
  <p id="6018">
    <s id="6018:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་སེམས་ཅན་ངོ་བོ་ཉིད་མེད་པར་ངེས་པར་རིག་པར་བྱའོ། །</s>
  </p>
  <p id="6019">
    <s id="6019:1">མཽད་གལ་གྱི་བུ་ངས་མ་རིག་པ་ཤེས་པར་བྱ་བའི་དོན་དུ་སྔོན་ཞེས་བྱ་བ་ནས། </s>
  </p>
  <p id="6020">
    <s id="6020:1">བདག་གིས་ཇི་ལྟར་མངོན་པར་འདུ་བྱ་སྙམ་པའི་བར་སྔ་མ་བཞིན་དུ་སྦྱར་རོ། །</s>
  </p>
  <p id="6021">
    <s id="6021:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="6022">
    <s id="6022:1">དེའི་ཕ་རོལ་གྱི་ཡང་ཆེས་ཕ་རོལ་ན་དྲང་སྲོང་རིག་བྱེད་ཤེས་པ་ཞེས་བྱ་བ་</s>
    <s id="6022:2">རིག་བྱེད་ཐམས་ཅད་ཤེས་པ། བསྟན་བཅོས་ཀྱི་ཕ་རོལ་ཏུ་ཕྱིན་པ། </s>
    <s id="6022:3">དོན་ཐམས་ཅད་རིག་པ། རྫུ་འཕྲུལ་ཆེ་ཞིང་གཟི་བརྗིད་ཆེ་ལ་མཐུ་ཆེ་བ། ཕྱི་རོལ་གྱི་ལམ་གྱིས་འདོད་ཆགས་དང་བྲལ་བ་ཞིག་བྱུང་སྟེ</s>
  </p>
  <p id="6023">
    <s id="6023:1">དེའི་ཚེའི་ཚད་ལོ་སྟོང་ཕྲག་དགུ་བཅུར་གྱུར་ཏོ། །</s>
  </p>
  <p id="6024">
    <s id="6024:1">དེས་ལོ་སྟོང་ཕྲག་བརྒྱད་ཅུར་ནམས་ཀྱང་གློས་མ་ཕབ་ཅིང་། ནམས་ཀྱང་རྨུགས་པ་དང་གཉིད་མ་ལོག་སྟེ། </s>
  </p>
  <p id="6025">
    <s id="6025:1">གཞན་དུ་ན་སྡུག་བསྔལ་འདི་ག་ལས་བྱུང་ཞེས་དེ་ལྟར་སེམས་ཀྱིས་སེམས་སོ། །</s>
  </p>
  <p id="6026">
    <s id="6026:1">དེ་འདི་སྙམ་དུ་སེམས་ཏེ། </s>
  </p>
  <p id="6027">
    <s id="6027:1">མི་ཤེས་པའི་དབང་ལས་གཞན་མ་ཡིན་ཏེ། </s>
  </p>
  <p id="6028">
    <s id="6028:1">མི་ཤེས་པ་ནི་འཁོར་བའི་རྒྱུན་ཆགས་པར་འགྱུར་ལ། </s>
    <s id="6028:2">ཤེས་ཤིང་མཐོང་བ་ནི་འཁོར་བ་ལྡོག་པར་འགྱུར་རོ་སྙམ་མོ། །</s>
  </p>
  <p id="6029">
    <s id="6029:1">དེ་དེ་ལྟར་ཚུལ་བཞིན་ཡིད་ལ་བྱེད་པས་སོ་སོར་རྟོག་པ་ན་གནས་གཙང་མའི་རིས་ཀྱི་ལྷ་བྱེ་བ་ཕྲག་བརྒྱད་ཅུ་དག་སྟེང་གི་བར་སྣང་ལ་འཁོད་ནས་ཆེད་དུ་རྗོད་པ་འདི་ལ་ལན་གསུམ་དུ་ཆེད་དུ་བརྗོད་དོ། །</s>
  </p>
  <p id="6030">
    <s id="6030:1">ཀྱེ་མ་སེང་གེ་<ref folio="F.273.a"/>སེང་གེ་ཆེ། །</s>
  </p>
  <p id="6031">
    <s id="6031:1">སེམས་ཅན་སེང་གེ་འཇིགས་པ་མེད། །</s>
  </p>
  <p id="6032">
    <s id="6032:1">སེང་གེ་བསམ་པ་རྣམ་པར་སེམས། །འདྲེན་པ་སེང་གེར་འགྱུར་བ་ཡིན། །</s>
  </p>
  <p id="6033">
    <s id="6033:1">བར་སྣང་འདི་ལ་འཁོད་པ་ཡི། །ལྷ་ནི་བྱེ་བ་བརྒྱད་ཅུ་དག །</s>
  </p>
  <p id="6034">
    <s id="6034:1">འཇིགས་མེད་སེང་གེའི་སྒྲ་སྒྲོགས་ལ། །ཐལ་མོ་སྦྱར་ནས་ཕྱག་འཚལ་བྱེད། །</s>
  </p>
  <p id="6035">
    <s id="6035:1">ཕྱོགས་བཅུ་དག་ན་སངས་རྒྱས་ཞིང་། །དཔག་ཏུ་མེད་པ་ཐམས་ཅད་དུ། །</s>
    <s id="6035:2">ཁྱོད་ཀྱི་བློ་ཡི་སྣང་བ་བཏང་། །</s>
  </p>
  <p id="6036">
    <s id="6036:1">ཁྱོད་ཀྱིས་ཞིང་ཀུན་སྦྱངས་པ་ཡིན། །</s>
  </p>
  <p id="6037">
    <s id="6037:1">གླང་པོ་ཆེན་པོ་ཅང་ཤེས་པ། །ཐུབ་པར་དཀའ་ཞིང་བསྙེན་པར་དཀའ། །</s>
  </p>
  <p id="6038">
    <s id="6038:1">སེམས་ཅན་ཀུན་གྱི་འདྲེན་པ་སྟེ། །</s>
  </p>
  <p id="6039">
    <s id="6039:1">རྐང་གཉིས་དམ་པ་མཆོག་ཏུ་འགྱུར། །</s>
  </p>
  <p id="6040">
    <s id="6040:1">ཇི་ལྟར་དེ་དག་སྔོན་སངས་རྒྱས། །འདྲེན་མངོན་ཡང་དག་སངས་རྒྱས་པ། །</s>
    <s id="6040:2">འདྲེན་པ་ཁྱོད་ལ་ཡོད་པས་ན། །</s>
  </p>
  <p id="6041">
    <s id="6041:1">གང་ཟག་མཆོག་ནི་སངས་རྒྱས་འཐོབ། །</s>
  </p>
  <p id="6042">
    <s id="6042:1">དེའི་ཚེ་དེ་སེམས་མཉམ་པར་བཞག་པས་འདི་སྙམ་དུ་སེམས་ཏེ། </s>
  </p>
  <p id="6043">
    <s id="6043:1">འདིས་ཇི་ཙམ་ཞིག་སྣང་བར་གྱུར་སྙམ་མོ། །</s>
  </p>
  <p id="6044">
    <s id="6044:1">དེ་ལ་གནས་གཙང་མའི་རིས་ཀྱི་ལྷ་དེ་དག་གིས་སྨྲས་པ། </s>
    <s id="6044:2">གྲོགས་པོ་ཁྱོད་ཀྱི་སྣང་བ་འདིས་ཕྱོགས་བཅུའི་འཇིག་རྟེན་ན་སངས་རྒྱས་ཀྱི་ཞིང་བརྗོད་དུ་མེད་པ་དག་སྣང་བ་བྱས་པར་གྱུར་ཏོ། །</s>
  </p>
  <p id="6045">
    <s id="6045:1">དེའི་ཚེ་དེའི་ལྷ་དེ་དག་གི་སྒྲ་ཐོས་ནས་</s>
  </p>
  <p id="6046">
    <s id="6046:1">ཇི་ལྟ་བུའི་དགེ་བའི་རྩ་བའི་ཤུགས་ཐོབ་པ་དེ་ལྟ་བུའི་དགེ་བའི་རྩ་བའི་ཤུགས་ཀྱིས་ནམ་མཁའ་ལ་ཏ་ལ་བདུན་སྲིད་ཙམ་དུ་མངོན་པར་འཕགས་སོ། །</s>
  </p>
  <p id="6047">
    <s id="6047:1">ནམ་མཁའ་ལ་ཏ་ལ་བདུན་སྲིད་ཙམ་དུ་མངོན་པར་འཕགས་ནས་ཕྱོགས་བཅུའི་འཇིག་རྟེན་ན་སངས་རྒྱས་བཅོམ་ལྡན་འདས་ཁ་ཅིག་ནི་སྐུ་བཙས། </s>
  </p>
  <p id="6048">
    <s id="6048:1">ཁ་ཅིག་ནི་གོམ་པ་བདུན་འདོར། </s>
  </p>
  <p id="6049">
    <s id="6049:1">ཁ་ཅིག་ནི་མངོན་པར་འབྱུང་། </s>
  </p>
  <p id="6050">
    <s id="6050:1">ཁ་ཅིག་ནི་བླ་ན་མེད་པ་ཡང་དག་པར་རྫོགས་པར་བྱང་ཆུབ་མངོན་པར་རྫོགས་པར་འཚང་རྒྱ། </s>
  </p>
  <p id="6051">
    <s id="6051:1">ཁ་ཅིག་ནི་བླ་ན་མེད་པའི་ཆོས་ཀྱི་འཁོར་ལོ་རབ་ཏུ་བསྐོར། </s>
  </p>
  <p id="6052">
    <s id="6052:1">ཁ་ཅིག་ནི་སྐུ་ཚེའི་འདུ་བྱེད་འདོར། </s>
  </p>
  <p id="6053">
    <s id="6053:1">ཁ་ཅིག་ནི་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའ་བ་</s>
    <s id="6053:2">མཐོང་ཞིང་སངས་རྒྱས་བཅོམ་ལྡན་འདས་དེ་དག་ཐམས་ཅད་ཀྱི་ཆོས་སྟོན་པ་ཡང་ཐོས་ནས། </s>
  </p>
  <p id="6054">
    <s id="6054:1">དེས་བར་སྣང་ལ་གནས་གཙང་མའི་རིས་ཀྱི་ལྷ་དག་ལ་ཚིགས་སུ་བཅད་དེ་</s>
  </p>
  <p id="6055">
    <s id="6055:1">མངོན་པར་སྨྲས་པ། </s>
    <s id="6055:2">གྲོགས་པོ་སྔོན་གྱི་འཁོར་བ་ཡི། །མུ་ནི་འཚལ་བར་མ་གྱུར་པས། །</s>
    <s id="6055:3">བདག་ཅག་རྒྱུད་འདི་སྐྱོ་བ་ཡིས། །<ref folio="F.273.b"/>བྱང་ཆུབ་ཞི་བ་ཡོངས་སུ་སྤངས། །</s>
  </p>
  <p id="6056">
    <s id="6056:1">བྱང་ཆུབ་མཆོག་གི་དོན་གྱི་ཕྱིར། །བདག་ཅག་གོ་ཆ་འདི་ཡང་བགོ། །བསྐལ་པ་དག་ནི་གྲངས་མེད་པར། །བདག་ཅག་གོ་ནི་བགོ་བར་བྱ། །</s>
  </p>
  <p id="6057">
    <s id="6057:1">བར་སྣང་ལ་ནི་མངོན་སུམ་དུ། །སྙིང་བརྩེ་ལྡན་ཞིང་དོན་འདོད་པ། །སྔོན་གྱི་རྒྱལ་བ་དྲན་པ་ཡི། །</s>
    <s id="6057:2">བདག་གི་དྲུང་ན་ལྷ་འཁོད་པ། །</s>
    <s id="6057:3">སངས་རྒྱས་ཆོས་ནི་ཉམས་དགའ་དང་། །ཅི་ཕྱིར་ཁྱེད་ཅག་འཇུག་མི་བྱེད། །</s>
  </p>
  <p id="6058">
    <s id="6058:1">ཁྱེད་ཅག་གིས་ནི་ཅི་ཕྱིར་སྤངས། །</s>
  </p>
  <p id="6059">
    <s id="6059:1">རིག་བྱེད་ཤེས་ལ་དེ་སྨྲས་པ། །</s>
    <s id="6059:2">སེམས་ཅན་རྣམས་ནི་ཐར་བའི་ཕྱིར། །བསྐལ་པ་བྱེ་བ་དཔག་མེད་ཅིང་། །བསྐལ་པ་དག་ནི་གྲངས་མེད་པར། །གོ་འདི་གང་ཡིན་བགོ་བར་བྱ། །</s>
  </p>
  <p id="6060">
    <s id="6060:1">སངས་རྒྱས་དག་ནི་ཆོས་ཀྱི་ཕྱིར། །བདག་གིས་ལུས་དང་སྲོག་ལ་ཡང་། །ལྟོས་པ་མེད་པར་བྱས་ནས་སུ། །བདག་གིས་བརྩོན་འགྲུས་བརྩམ་པར་བྱ། །</s>
  </p>
  <p id="6061">
    <s id="6061:1">འཇིག་རྟེན་འདི་ནི་མུན་པ་དང་། །མུན་ནག་ཐིབས་པོས་ཁེབས་པ་ཡིན། །</s>
  </p>
  <p id="6062">
    <s id="6062:1">སངས་རྒྱས་དག་གི་ཆོས་ཀྱི་རྒྱུས། །</s>
  </p>
  <p id="6063">
    <s id="6063:1">སྣང་བ་དག་ནི་རབ་ཏུ་བྱ། །</s>
  </p>
  <p id="6064">
    <s id="6064:1">བདག་ཅག་བདག་ཉིད་བྱང་ཆུབ་ཏུ། །སངས་རྒྱས་སྤྱོད་ཡུལ་རྟོགས་བགྱིས་ནས། །</s>
  </p>
  <p id="6065">
    <s id="6065:1">སྲོག་ཆགས་བདུད་ཀྱི་སྤྱོད་ཡུལ་གྱི། །ལམ་དུ་ཞུགས་པ་བདག་གིས་དགྲོལ། །</s>
  </p>
  <p id="6066">
    <s id="6066:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་དྲང་སྲོང་རིག་བྱེད་ཤེས་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="6067">
    <s id="6067:1">ང་དེའི་ཚེ་དེའི་དུས་ན་དྲང་སྲོང་རིག་བྱེད་ཤེས་པ་ཞེས་བྱ་བར་གྱུར་ཏོ། །</s>
  </p>
  <p id="6068">
    <s id="6068:1">སྲོག་ཆགས་ཁྲི་ཕྲག་དཔག་ཏུ་མེད་པ་དག་ངའི་སྣང་བས་རེག་པས་ཕྱིར་མི་ལྡོག་པ་ཉིད་ལ་རབ་ཏུ་བཙུད་དོ། །</s>
  </p>
  <p id="6069">
    <s id="6069:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་</s>
  </p>
  <p id="6070">
    <s id="6070:1">མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འདོད་པས་སྣང་བ་ལ་ལྷག་པར་མོས་པར་བྱའོ། །</s>
  </p>
  <p id="6071">
    <s id="6071:1">མཽད་གལ་གྱི་བུ་ངས་མ་རིག་པའི་ཟག་པ་ཤེས་པ་ཀུན་འབྱུང་བ་ཤེས་པར་བྱ་བའི་དོན་དུ་ཞེས་བྱ་བ་ནས། </s>
  </p>
  <p id="6072">
    <s id="6072:1">བདག་གིས་ཇི་ལྟར་བྱ་སྙམ་པའི་བར་སྔ་མ་བཞིན་དུ་སྦྱར་རོ། །</s>
  </p>
  <p id="6073">
    <s id="6073:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="6074">
    <s id="6074:1">དེའི་ཕ་རོལ་གྱི་ཡང་ཆེས་ཕ་རོལ་ན་དྲང་སྲོང་ལམ་དཀར་པོ་ལ་གནས་པ་ཞེས་བྱ་བ་</s>
    <s id="6074:2">རྫུ་འཕྲུལ་ཆེ་ཞིང་གཟི་བརྗིད་ཆེ་ལ་མཐུ་ཆེ་བ། ཕྱི་རོལ་གྱི་ལམ་གྱིས་འདོད་ཆགས་དང་བྲལ་བ། དགེ་བའི་ཆོས་ཐམས་ཅད་དང་མཚུངས་པའི་ཏིང་ངེ་འཛིན་དང་ལྡན་པ་ཞིག་བྱུང་ངོ་། །</s>
  </p>
  <p id="6075">
    <s id="6075:1"><ref folio="F.274.a"/>དེ་འདི་སྙམ་དུ་སེམས་ཏེ། </s>
  </p>
  <p id="6076">
    <s id="6076:1">བྱང་ཆུབ་སེམས་དཔའ་ཅི་ཞིག་བསླབས་ན་དགེ་བའི་ཆོས་འདི་དང་མཚུངས་པར་ལྡན་པའི་ཏིང་ངེ་འཛིན་གྱིས་ངེས་པར་འབྱུང་སྙམ་མོ། །</s>
  </p>
  <p id="6077">
    <s id="6077:1">དེ་འདི་སྙམ་དུ་སེམས་ཏེ། </s>
  </p>
  <p id="6078">
    <s id="6078:1">ཆོས་གང་བྱེད་པ་མེད་པ་དང་ལྡན་པའི་ཏིང་ངེ་འཛིན་གྱིས་ངེས་པར་འབྱུང་ངོ་། །</s>
  </p>
  <p id="6079">
    <s id="6079:1">དེ་ཅིའི་ཕྱིར་ཞེ་ན། </s>
    <s id="6079:2">ཆོས་ཐམས་ཅད་ནི་བྱེད་པ་དང་བྲལ་བའི་ཕྱིར་བྱས་པ་མ་ཡིན་ནོ་སྙམ་ནས། </s>
  </p>
  <p id="6080">
    <s id="6080:1">དེ་དྲན་པ་ཡང་དག་པར་ཤེས་པའི་ཏིང་ངེ་འཛིན་དེ་ལས་ལངས་ནས་</s>
  </p>
  <p id="6081">
    <s id="6081:1">ཕྱོགས་བཅུའི་འཇིག་རྟེན་དུ་ཡུལ་རྒྱུ་ཞིང་ཆོས་ཐམས་ཅད་ནི་བྱེད་པ་དང་བྲལ་བའི་ཕྱིར་བྱས་པ་མ་ཡིན་ནོ་ཞེས་ཆོས་དེ་དག་སྟོན་པར་བྱེད་དོ། །</s>
  </p>
  <p id="6082">
    <s id="6082:1">དེའི་ཆོས་སྟོན་པ་དེ་སྲོག་ཆགས་ཁྲི་ཕྲག་དཔག་ཏུ་མེད་པ་དག་གིས་ཐོས་ནས་</s>
  </p>
  <p id="6083">
    <s id="6083:1">མི་སྐྱེ་བའི་ཆོས་ལ་བཟོད་པ་ཐོབ་བོ། །</s>
    <s id="6083:2">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་དྲང་སྲོང་ལམ་དཀར་པོ་ལ་གནས་པ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="6084">
    <s id="6084:1">ང་དེའི་ཚེ་དེའི་དུས་ན་དྲང་སྲོང་ལམ་དཀར་པོ་ལ་གནས་པར་ཞེས་བྱ་བར་གྱུར་ཏོ། །</s>
  </p>
  <p id="6085">
    <s id="6085:1">ང་འཇིག་རྟེན་གྱི་ཁམས་དེ་དག་ཏུ་རྒྱུ་ཞིང་ཆོས་ཐམས་ཅད་ནི་བྱེད་པ་དང་བྲལ་བའི་ཕྱིར་བྱས་པ་མ་ཡིན་ནོ་ཞེས་བསྟན་པས་སེམས་ཅན་ཁྲི་ཕྲག་དཔག་ཏུ་མེད་པ་དག་གིས་ཐོས་ནས་</s>
  </p>
  <p id="6086">
    <s id="6086:1">མི་སྐྱེ་བའི་ཆོས་ལ་བཟོད་པ་ཐོབ་བོ། །</s>
    <s id="6086:2">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་ཆོས་ཐམས་ཅད་བྱེད་པ་དང་བྲལ་བའི་ཕྱིར་བྱས་པ་མ་ཡིན་ནོ་ཞེས་བྱ་བའི་འདུ་ཤེས་འདི་ཀུན་ཏུ་བསྟེན་པར་བྱ་ཞིང་བསྒོམ་པར་བྱ། </s>
  </p>
  <p id="6087">
    <s id="6087:1">མང་དུ་བྱའོ། །</s>
  </p>
  <p id="6088">
    <s id="6088:1">མཽད་གལ་གྱི་བུ་ངས་མ་རིག་པའི་ཟག་པ་ཤེས་པ་འགོག་པ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="6089">
    <s id="6089:1">བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="6090">
    <s id="6090:1">སེམས་ཅན་རྣམས་ལ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས་དགེ་བའི་རྩ་བ་རྣམ་པ་སྣ་ཚོགས་དུ་མ་དག་མངོན་པར་འདུས་བྱས་སོ། །</s>
  </p>
  <p id="6091">
    <s id="6091:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་ཅིང་གྲངས་མེད་བསམ་གྱིས་མི་ཁྱབ་གཞལ་དུ་མེད་ཚད་མེད་བརྗོད་དུ་མེད་པ་ནས། </s>
  </p>
  <p id="6092">
    <s id="6092:1">དེའི་ཕ་རོལ་གྱི་ཡང་ཆེས་ཕ་རོལ་ན་དྲང་སྲོང་ཤེས་པ་ཐོགས་པ་མེད་པ་ཞེས་བྱ་བ་</s>
    <s id="6092:2">མཐུ་ཆེ་ཞིང་གཟི་བརྗིད་ཆེ་བ་ཕྱི་རོལ་གྱི་ལམ་གྱིས་འདོད་པའི་འདོད་ཆགས་དང་བྲལ་བ་སེམས་ཅན་ཐམས་ཅད་ཀྱི་ངོ་བོ་ཉིད་ཀུན་མི་དམིགས་པ་ཞེས་བྱ་བའི་ཏིང་ངེ་འཛིན་དང་<ref folio="F.274.b"/>ལྡན་པ་ཞིག་བྱུང་ངོ་། །</s>
  </p>
  <p id="6093">
    <s id="6093:1">དེ་ཆོས་ཐམས་ཅད་ངོ་བོ་ཉིད་དང་བྲལ་བ་རྟོགས་པ་ཞེས་བྱ་བའི་ཏིང་ངེ་འཛིན་ཐོབ་ནས་</s>
  </p>
  <p id="6094">
    <s id="6094:1">བར་གྱི་བསྐལ་པ་ཉི་ཤུ་རྩ་བཞིར་རྫུ་འཕྲུལ་གྱི་རྐང་པ་དག་ཀུན་ཏུ་བསྟེན་ཅིང་བསྒོམས་ཏེ</s>
  </p>
  <p id="6095">
    <s id="6095:1">མང་དུ་བྱས་པས་སངས་རྒྱས་ཀྱི་ཞིང་བརྗོད་དུ་མེད་པ་རྡུལ་ཕྲ་མོ་སྙེད་དུ་རྒྱུ་ཞིང་ངོ་བོ་ཉིད་ཐམས་ཅད་མི་དམིགས་པའི་ཏིང་ངེ་འཛིན་སྟོན་པ་ན་དེ་བར་གྱི་བསྐལ་པ་ཉི་ཤུར་སངས་རྒྱས་ཀྱི་ཞིང་དུ་མ་དེ་དག་ཏུ་སེམས་ཅན་ཁྲི་ཕྲག་བརྗོད་དུ་མེད་པ་དག་མི་སྐྱེ་བའི་ཆོས་ཀྱི་བཟོད་པ་ལ་རབ་ཏུ་བཙུད་དོ། །</s>
  </p>
  <p id="6096">
    <s id="6096:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་དྲང་སྲོང་ཤེས་པ་ཐོགས་པ་མེད་པ་ཞེས་བྱ་བ་དེ་གཞན་ཡིན་པར་སེམས་ན་ཁྱོད་ཀྱིས་དེ་ལྟར་མི་བལྟ་སྟེ</s>
  </p>
  <p id="6097">
    <s id="6097:1">དེ་ཅིའི་ཕྱིར་ཞེ་ན། །</s>
    <s id="6097:2">ང་དེའི་ཚེ་དེའི་དུས་ན་དྲང་སྲོང་ཤེས་པ་ཐོགས་པ་མེད་པ་ཞེས་བྱ་བར་གྱུར་ཏོ། །</s>
  </p>
  <p id="6098">
    <s id="6098:1">ངས་རྫུ་འཕྲུལ་གྱི་རྐང་པ་དེ་དག་ཀུན་ཏུ་བསྟེན་ཅིང་བསྒོམས་ཏེ་</s>
  </p>
  <p id="6099">
    <s id="6099:1">མང་དུ་བྱས་པས་སངས་རྒྱས་ཀྱི་ཞིང་དུ་མར་སེམས་ཅན་ཁྲི་ཕྲག་བརྗོད་དུ་མེད་པ་དག་མི་སྐྱེ་བའི་ཆོས་ཀྱི་བཟོད་པ་ལ་རབ་ཏུ་བཙུད་དོ། །</s>
  </p>
  <p id="6100">
    <s id="6100:1">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་རྫུ་འཕྲུལ་གྱི་རྐང་པ་བཞི་ལ་རབ་ཏུ་གནས་པར་བྱ་ཞིང་མི་སྐྱེ་བའི་ཆོས་ཀྱི་བཟོད་པ་ལ་རབ་ཏུ་གནས་པར་བྱའོ། །</s>
  </p>
  <p id="6101">
    <s id="6101:1">མཽད་གལ་གྱི་བུ་མི་སྐྱེ་བའི་ཆོས་ཀྱི་བཟོད་པ་ལ་རབ་ཏུ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་མྱུར་དུ་བླ་ན་</s>
  </p>
  <p id="6102">
    <s id="6102:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱའོ། །</s>
  </p>
  <p id="6103">
    <s id="6103:1">མཽད་གལ་གྱི་བུ་ངས་མ་རིག་པའི་ཟག་པ་ཤེས་པ་འགོག་པར་འགྱུར་བའི་ལམ་ཤེས་པར་བྱ་བའི་དོན་དུ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན། </s>
  </p>
  <p id="6104">
    <s id="6104:1">བདག་བླ་ན་</s>
  </p>
  <p id="6105">
    <s id="6105:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་སེམས་ཅན་རྣམས་ལ་མ་རིག་པའི་ཟག་པ་ཤེས་པ་ཇི་ལྟར་ཡང་དག་པར་རབ་ཏུ་བསྟན་པར་བྱ་སྙམ་ནས་</s>
  </p>
  <p id="6106">
    <s id="6106:1">དགེ་བའི་རྩ་བ་སྣ་ཚོགས་དཔག་ཏུ་མེད་པ་དག་མངོན་པར་འདུས་བྱས་སོ། །</s>
  </p>
  <p id="6107">
    <s id="6107:1">མཽད་གལ་གྱི་བུ་སྔོན་བྱུང་བ་འདས་པའི་དུས་འཁོར་བ་དཔག་ཏུ་མེད་པ་ནས། </s>
  </p>
  <p id="6108">
    <s id="6108:1">དེའི་ཕ་རོལ་གྱི་ཡང་ཆེས་ཕ་རོལ་ན་དྲང་སྲོང་སྒྲིབ་པ་མེད་པར་ཤེས་པ་མཐོང་བ་ཞེས་བྱ་བ་</s>
    <s id="6108:2">རྫུ་འཕྲུལ་ཆེ་ཞིང་མཐུ་ཆེ་ལ་གཟི་བརྗིད་ཆེ་བ་ཕྱི་རོལ་གྱི་ལམ་གྱིས་འདོད་ཆགས་དང་བྲལ་བ་ཞིག་བྱུང་ངོ་། །</s>
  </p>
  <p id="6109">
    <s id="6109:1">དེ་དབེན་པར་སོང་སྟེ་ནང་དུ་ཡང་དག་བཞག་པ་དང་སེམས་ཀྱི་ཡོངས་སུ་རྟོག་པ་འདི་ལྟ་བུ་སྐྱེས་ཏེ་ཆོས་ནི་གང་ཡིན་ཆོས་ཀྱི་སྒྲིབ་པ་ནི་གང་ཡིན་སྙམ་མོ། </s>
  </p>
  <p id="6110">
    <s id="6110:1">དེ་འདི་སྙམ་དུ་སེམས་ཏེ། </s>
  </p>
  <p id="6111">
    <s id="6111:1">ཆོས་ནི་གང་<ref folio="F.275.a"/>ཡང་མེད་ལ། ཆོས་ཀྱི་སྒྲིབ་པ་ཡང་གང་ཡང་མེད་དོ། །</s>
  </p>
  <p id="6112">
    <s id="6112:1">དེ་ཅིའི་ཕྱིར་ཞེ་ན། </s>
    <s id="6112:2">ཆོས་ཐམས་ཅད་ནི་ངོ་བོ་ཉིད་དང་བྲལ་བ་ཡིན་ཏེ། </s>
  </p>
  <p id="6113">
    <s id="6113:1">འདི་ལྟ་སྟེ་དཔེར་ན། ནམ་མཁའ་ནི་ནམ་མཁའི་སྒྲིབ་པ་མི་བྱེད་དེ། </s>
  </p>
  <p id="6114">
    <s id="6114:1">དེ་ཅིའི་ཕྱིར་ཞེ་ན། </s>
    <s id="6114:2">ནམ་མཁའ་ནི་ངོ་བོ་ཉིད་དང་བྲལ་བའི་ཕྱིར་རོ་སྙམ་ནས། </s>
  </p>
  <p id="6115">
    <s id="6115:1">དེ་དྲན་པ་ཡང་དག་པར་ཤེས་པའི་ཏིང་ངེ་འཛིན་དེ་ལས་ལངས་ཏེ། </s>
  </p>
  <p id="6116">
    <s id="6116:1">གྲོགས་པོ་དག་ཆོས་ཐམས་ཅད་ནི་ངོ་བོ་ཉིད་དང་བྲལ་བའི་ཕྱིར། </s>
    <s id="6116:2">ཆོས་གང་ཞིག་ཆོས་གང་ལ་ཡང་སྒྲིབ་པ་མེད་དོ་ཞེས་སྒྲ་བསྒྲགས་སོ། །</s>
  </p>
  <p id="6117">
    <s id="6117:1">དེའི་སྒྲ་དེ་ཐོས་ནས། </s>
  </p>
  <p id="6118">
    <s id="6118:1">གྲོགས་པོ་དག་ཆོས་ཐམས་ཅད་ནི་ངོ་བོ་ཉིད་དང་བྲལ་བ་ཡིན་ནོ་ཞེས་ཕྱོགས་བཞིའི་རླུང་གིས་ཚོགས་པ་མེད་པར་ཁྱེར་རོ། །</s>
  </p>
  <p id="6119">
    <s id="6119:1">དེའི་སྒྲ་དེ་སེམས་ཅན་ཁྲི་ཕྲག་དཔག་ཏུ་མེད་པ་དག་གིས་ཐོས་ནས། </s>
  </p>
  <p id="6120">
    <s id="6120:1">ཆོས་ཐམས་ཅད་ངོ་བོ་ཉིད་དང་བྲལ་བའི་ཏིང་ངེ་འཛིན་ཐོབ་པར་གྱུར་ཏོ། །</s>
  </p>
  <p id="6121">
    <s id="6121:1">མཽད་གལ་གྱི་བུ་དེ་ཇི་སྙམ་དུ་སེམས། དེའི་ཚེ་དེའི་དུས་ན་དྲང་སྲོང་སྒྲིབ་པ་མེད་པར་ཤེས་པ་མཐོང་བ་ཞེས་བྱ་བར་གྱུར་པ་དེ་གཞན་ཡིན་པར་སེམས་ན། </s>
  </p>
  <p id="6122">
    <s id="6122:1">མཽད་གལ་གྱི་བུ་ཁྱོད་ཀྱིས་དེ་ལྟར་མི་བལྟ་སྟེ། </s>
  </p>
  <p id="6123">
    <s id="6123:1">དེ་ཅིའི་ཕྱིར་ཞེ་ན་</s>
    <s id="6123:2">ང་དེའི་ཚེ་དེའི་དུས་ན་དྲང་སྲོང་སྒྲིབ་པ་མེད་པར་ཤེས་པ་མཐོང་བ་ཞེས་བྱ་བར་གྱུར་ཏོ། །</s>
  </p>
  <p id="6124">
    <s id="6124:1">ངས་སྒྲ་བསྒྲགས་པ་དེ་ཕྱོགས་བཞིའི་རླུང་གིས་ཐོགས་པ་མེད་པར་ཁྱེར་བ་སེམས་ཅན་འཁོད་པ་དེ་དག་གིས་ཆོས་ཐམས་ཅད་ནི་ངོ་བོ་ཉིད་དང་བྲལ་བ་ཡིན་ནོ་ཞེས་ཐོས་ནས་</s>
  </p>
  <p id="6125">
    <s id="6125:1">མི་སྐྱེ་བའི་ཆོས་ལ་བཟོད་པ་ཐོབ་བོ། །</s>
    <s id="6125:2">མཽད་གལ་གྱི་བུ་དེ་ལྟ་བས་ན་བྱང་ཆུབ་སེམས་དཔའ་བླ་ན་</s>
  </p>
  <p id="6126">
    <s id="6126:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་ཆོས་ཐམས་ཅད་ངོ་བོ་ཉིད་དང་བྲལ་བ་ལ་བརྩོན་པར་བྱའོ། །</s>
  </p>
  <p id="6127">
    <s id="6127:1">དེ་སྐད་ཅེས་བཀའ་སྩལ་པ་དང་། </s>
    <s id="6127:2">ཚེ་དང་ལྡན་པ་མཽད་གལ་གྱི་བུས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="6128">
    <s id="6128:1">བཅོམ་ལྡན་འདས་ཇི་ཙམ་དུ་སངས་རྒྱས་བཅོམ་ལྡན་འདས་ཀྱི་ཡེ་ཤེས་ཟབ་ཅིང་རྒྱ་ཆེ་བ་ངོ་མཚར་ལགས་ཏེ། </s>
  </p>
  <p id="6129">
    <s id="6129:1">བཅོམ་ལྡན་འདས་ཀྱིས་བཀའ་སྩལ་བའི་དོན་བདག་གིས་འཚལ་བ་ལྟར་ན། </s>
  </p>
  <p id="6130">
    <s id="6130:1">དེ་ཙམ་དུ་སངས་རྒྱས་ཀྱི་སངས་རྒྱས་ཀྱི་ཞིང་ལགས། ཇི་ཙམ་དུ་སངས་རྒྱས་ཀྱི་སངས་རྒྱས་ཀྱི་མཁྱེན་པ་དེ་ཙམ་དུ་སངས་རྒྱས་ཀྱི་ཞིང་རེ་རེའི་སེམས་ཅན་འདུལ་བར་མཛད་དོ། །</s>
  </p>
  <p id="6131">
    <s id="6131:1">བཅོམ་ལྡན་འདས་ཀྱི་རིགས་ཀྱི་བུའམ་རིགས་ཀྱི་བུ་མོ་བསོད་ནམས་དོན་དུ་གཉེར་བ་བསོད་ནམས་ཚོལ་བ་གང་དག་གིས་སངས་རྒྱས་ཀྱི་ཞིང་བརྗོད་དུ་མེད་པ་རྡུལ་ཕྲ་མོའི་རྡུལ་སྙེད་ཀྱི་འཇིག་རྟེན་གྱི་ཁམས་<ref folio="F.275.b"/>རིན་པོ་ཆེས་ཡོངས་སུ་བཀང་སྟེ</s>
  </p>
  <p id="6132">
    <s id="6132:1">སངས་རྒྱས་ཀྱི་ཞིང་བརྗོད་དུ་མེད་པ་རྡུལ་ཕྲ་མོའི་རྡུལ་སྙེད་ཀྱི་བསྐལ་པར་སངས་རྒྱས་བཅོམ་ལྡན་འདས་རྣམས་ལ་དབུལ་བ་ཕུལ་བ་བས། </s>
    <s id="6132:2">གང་གིས་བཅོམ་ལྡན་འདས་ཀྱིས་ཡེ་ཤེས་རྒྱས་པའི་ཆོས་ཀྱི་རྣམ་གྲངས་འདི་འཛིན་ཅིང་ཀུན་ཆུབ་པར་བགྱིས་ལ་འཆང་ཞིང་གཞན་དག་ལ་ཡང་ཡང་དག་པར་རབ་ཏུ་སྟོན་ཏམ། </s>
    <s id="6132:3">ཐ་ན་གླེགས་བམ་ལ་བྲིས་ཏེ</s>
  </p>
  <p id="6133">
    <s id="6133:1">འཆང་བ་འདི་ནི་དེ་བས་བསོད་ནམས་ཚོགས་མང་དུ་སོགས་ལགས་སོ། །</s>
    <s id="6133:2">དེ་སྐད་ཅེས་གསོལ་པ་དང་། བཅོམ་ལྡན་འདས་ཀྱིས་མཽད་གལ་གྱི་བུ་ཆེན་པོ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="6134">
    <s id="6134:1">མཽད་གལ་གྱི་བུ་ཆེན་པོ་དེ་དེ་བཞིན་ཏེ། </s>
  </p>
  <p id="6135">
    <s id="6135:1">དེ་ནི་ཁྱོད་ཀྱིས་ཡིན་ནོ། །</s>
  </p>
  <p id="6136">
    <s id="6136:1">མཽད་གལ་གྱི་བུ་ཡོངས་སུ་བརྟག་པ་ཉེ་བར་བཟུང་སྟེ། </s>
  </p>
  <p id="6137">
    <s id="6137:1">ཕྱོགས་བཅུའི་འཇིག་རྟེན་ན་སངས་རྒྱས་ཀྱི་ཞིང་བརྗོད་དུ་མེད་པ་རྡུལ་ཕྲ་མོའི་རྡུལ་སྙེད་ཀྱི་འཇིག་རྟེན་གྱི་ཁམས་དག་ན་</s>
  </p>
  <p id="6138">
    <s id="6138:1">སེམས་ཅན་དག་སེམས་ཅན་དུ་བསྡུ་བར་བསྡུས་པ་དེ་དག་ཐམས་ཅད་སྔ་ཕྱི་མེད་པར་མིའི་དངོས་པོ་ཉིད་ཐོབ་སྟེ</s>
  </p>
  <p id="6139">
    <s id="6139:1">བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། </s>
  </p>
  <p id="6140">
    <s id="6140:1">དེ་བཞིན་གཤེགས་པ་སོ་སོའི་དབུ་དེ་སྙེད་དུ་གྱུར། </s>
  </p>
  <p id="6141">
    <s id="6141:1">སངས་རྒྱས་བཅོམ་ལྡན་འདས་དེ་དག་རེ་རེའི་དབུ་ཇི་སྙེད་པ་ལ་ཞལ་དེ་སྙེད་དུ་གྱུར། </s>
  </p>
  <p id="6142">
    <s id="6142:1">དེ་དག་རེ་རེའི་ཞལ་ཇི་སྙེད་པ་ལ་ལྗགས་དེ་སྙེད་དུ་གྱུར། </s>
  </p>
  <p id="6143">
    <s id="6143:1">དེ་ཅིའི་ཕྱིར་ན། </s>
    <s id="6143:2">མཽད་གལ་གྱི་བུ་དེ་བཞིན་གཤེགས་པ་ནི་ཡེ་ཤེས་དཔག་ཏུ་མེད་པ་དང་ལྡན། </s>
  </p>
  <p id="6144">
    <s id="6144:1">ཡེ་ཤེས་དཔག་གིས་མི་ལང་བ་དང་ལྡན། </s>
  </p>
  <p id="6145">
    <s id="6145:1">ཡེ་ཤེས་གྲངས་མེད་པ་དང་ལྡན། </s>
  </p>
  <p id="6146">
    <s id="6146:1">ཡེ་ཤེས་བསམ་གྱིས་མི་ཁྱབ་པ་དང་ལྡན། </s>
  </p>
  <p id="6147">
    <s id="6147:1">ཡེ་ཤེས་གཞལ་དུ་མེད་པ་དང་ལྡན། </s>
  </p>
  <p id="6148">
    <s id="6148:1">ཡེ་ཤེས་གཞལ་གྱིས་མི་ལང་བ་དང་ལྡན། </s>
  </p>
  <p id="6149">
    <s id="6149:1">མཽད་གལ་གྱི་བུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་ཡེ་ཤེས་བརྗོད་དུ་མེད་པ་དང་ལྡན་པ་ཡིན་ནོ། །</s>
  </p>
  <p id="6150">
    <s id="6150:1">བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང་། ཚེ་དང་ལྡན་པ་མཽད་གལ་གྱི་བུ་ཆེན་པོ་བཅོམ་ལྡན་འདས་ཀྱིས་གསུངས་པ་ལ་ཡི་རངས་ཏེ་མངོན་པར་བསྟོད་དོ། །</s>
  </p>
  <p id="6151">
    <s id="6151:1">འཕགས་པ་བཅོམ་ལྡན་འདས་ཀྱི་ཡེ་ཤེས་རྒྱས་པའི་མདོ་སྡེ་རིན་པོ་ཆེའི་མཐར་ཕྱིན་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།</s>
  </p>
  <p id="6152">
    <s id="6152:1">རྒྱ་གར་གྱི་མཁན་པོ་པྲཛྙཱ་བར་མ་དང་། ལོཙྪ་བ་བན་དེ་ཡེ་ཤེས་སྙིང་པོས་བསྒྱུར། </s>
  </p>
  <p id="6153">
    <s id="6153:1">རྒྱ་གར་གྱི་མཁན་པོ་བི་ཤུད་དྷ་སིང་ཧ་དང་། སརྦ་ཛྙཱ་དེ་བ་དང་། ཞུ་ཆེན་གྱི་ལོཙྪ་བ་བན་དེ་དཔལ་བརྩེགས་ཀྱིས་ཞུས་ཏེ་གཏན་ལ་ཕབ་པ།། །།</s>
  </p>
</text>
