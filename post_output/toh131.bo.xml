<?xml version='1.0' encoding='utf-8'?>
<text>
  <p id="1">
    <s id="1:1">[V55]<ref folio="F.230.b"/>༄༅༅། །རྒྱ་གར་སྐད་དུ། ཨཱརྱ་ཏ་ཐཱ་ག་ཏ་ཛྙཱ་ན་མུ་དྲཱ་ས་མཱ་དྷི་ནཱ་མ་མ་ཧཱ་ཡཱ་ན་སཱུ་ཏྲ། བོད་སྐད་དུ། </s>
    <s id="1:2">འཕགས་པ་དེ་བཞིན་གཤེགས་པའི་ཡེ་ཤེས་ཀྱི་ཕྱག་རྒྱའི་ཏིང་ངེ་འཛིན་ཅེས་བྱ་བ་ཐེག་པ་ཆེན་པོའི་མདོ། བམ་པོ་དང་པོ། </s>
    <s id="1:3">སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །</s>
  </p>
  <p id="2">
    <s id="2:1">འདི་སྐད་བདག་གིས་ཐོས་པ་དུས་གཅིག་ན། </s>
  </p>
  <p id="3">
    <s id="3:1">བཅོམ་ལྡན་འདས་རྒྱལ་པོའི་ཁབ་ན་འོད་མའི་ཚལ་བྱ་ཀ་ལན་ད་ཀའི་གནས་ན། </s>
  </p>
  <p id="4">
    <s id="4:1">དགེ་སློང་སྟོང་ཉིས་བརྒྱ་ལྔ་བཅུའི་དགེ་སློང་གི་དགེ་འདུན་ཆེན་པོ་དང་། བྱང་ཆུབ་སེམས་དཔའ་བྱེ་བ་ཕྲག་སུམ་ཅུ་ཐམས་ཅད་ཀྱང་གཟུངས་ཐོབ་པ། སྤོབས་པ་ཐོགས་པ་མེད་པ། ཏིང་ངེ་འཛིན་ཐོབ་པ། </s>
    <s id="4:2">སྟོང་པ་ཉིད་ཀྱི་ཏིང་ངེ་འཛིན་ལ་གནས་པ། མཚན་མ་མེད་པའི་སྤྱོད་ཡུལ་པ། སྨོན་ལམ་བཅོས་མ་མ་ཡིན་པ། སྨོན་པ་མེད་པ་ལ་གནས་པ། སྤྱོད་ལམ་བཅོས་པ་མེད་པ། </s>
    <s id="4:3">སྒོ་མཐའ་ཡས་པ་སྒྲུབ་པའི་གཟུངས་ཐོབ་པ། </s>
    <s id="4:4">མཉམ་པ་ཉིད་དུ་བཟོད་པ་ཐོབ་པ། མཉམ་པ་ཉིད་ཐོབ་པ། ཐོགས་པ་མེད་པའི་གཟུངས་ཐོབ་པ། </s>
    <s id="4:5">སེམས་ཅན་ཐམས་ཅད་ཀྱི་དབང་པོ་མཆོག་དང་མཆོག་མ་ཡིན་པ་ཤེས་པ་དང་། བསམ་པ་དང་། <ref folio="F.231.a"/>སྤྱོད་པའི་ཚུལ་ཤིན་ཏུ་ཤེས་པ་ཤ་སྟག་དང་ཐབས་ཅིག་ཏུ་བཞུགས་ཏེ</s>
  </p>
  <p id="5">
    <s id="5:1">དེ་ནས་དེའི་ཚེ་བཅོམ་ལྡན་འདས་དེ་བཞིན་གཤེགས་པའི་བྱིན་གྱི་རླབས་སངས་རྒྱས་ཐམས་ཅད་ཀྱི་ཡུལ་ལ་འཇུག་པའི་ཏིང་ངེ་འཛིན་</s>
    <s id="5:2">གཟུགས་མེད་པ། བསྟན་དུ་མེད་པ། གཟུང་བ་མེད་པ། ཐོགས་པ་མེད་པ། སྣང་བ་མེད་པ། </s>
    <s id="5:3">རྣམ་པར་རིག་པ་མེད་པ། རྣམ་པར་རིག་པར་བྱ་བ་མ་ཡིན་པ། </s>
    <s id="5:4">སེམས་དང་ཡིད་དང་རྣམ་པར་ཤེས་པ་དང་བྲལ་བ། </s>
    <s id="5:5">རྩ་བ་མེད་པ། རྟེན་པ་མེད་པ། དམིགས་སུ་མེད་པ། </s>
    <s id="5:6">མི་མཉམ་པ་དང་མཉམ་པ། མཉམ་པ་མེད་པ། ཟླ་མེད་པ། </s>
    <s id="5:7">ང་ཡི་བ་མེད་པ། ཡོངས་སུ་འཛིན་པ་མེད་པ། མི་བྱ་བ་མེད་པ། མ་བྱས་པ། </s>
    <s id="5:8">མ་སོང་བ། མ་འོངས་པ། </s>
    <s id="5:9">འགྲོ་བ་མེད་པ། མི་གནས་པ། </s>
    <s id="5:10">རྒྱུན་ཆད་པ་མེད་པ། གནས་མེད་པ། མཚན་མ་མེད་པ། </s>
    <s id="5:11">མཚན་མ་ཐམས་ཅད་དང་བྲལ་བ། </s>
    <s id="5:12">བླང་བ་མེད་པ། དོར་བ་མེད་པ། </s>
    <s id="5:13">འདུས་མ་བྱས་པ། མངོན་པར་འདུ་མི་བྱེད་པ། </s>
    <s id="5:14">འདུ་བ་མེད་པ། བྲལ་བ་མེད་པ། </s>
    <s id="5:15">སེམས་མེད་པ། སེམས་དང་བྲལ་བ། </s>
    <s id="5:16">ཀུན་ཏུ་འབྱུང་བ་མེད་པ། རྩོམ་པ་མེད་པ། ཡོངས་སུ་གྲུབ་པ་མེད་པ། མ་བྱུང་བ། ཀུན་ཏུ་མ་བྱུང་བ། </s>
    <s id="5:17">རབ་ཏུ་རྒྱུ་བ་མེད་པ། ཡང་དག་པར་རྒྱུ་བ་མེད་པ། ཤིན་ཏུ་སྟོང་པ། འདྲེ་བ་མེད་པ། ཆོས་ཐམས་ཅད་ལ་སྒྲོ་བཏགས་པ་མེད་པ་འདི་ལྟ་སྟེ། </s>
  </p>
  <p id="6">
    <s id="6:1">སངས་རྒྱས་ཐམས་ཅད་ཀྱི་ཡུལ་ལ་འཇུག་པའི་གཟུངས་ཀྱི་སྒོ་</s>
    <s id="6:2">དེ་བཞིན་གཤེགས་པའི་ཡེ་ཤེས་ཀྱི་ཕྱག་རྒྱ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །</s>
  </p>
  <p id="7">
    <s id="7:1">ཏིང་ངེ་འཛིན་དེ་ལ་སྙོམས་པར་ཞུགས་མ་ཐག་ཏུ་བཅོམ་ལྡན་འདས་ཀྱི་སྐུ་ཡང་མི་སྣང་སྐུའི་མཚན་མ་ཡང་མི་སྣང་། </s>
  </p>
  <p id="8">
    <s id="8:1">སེམས་དང་སེམས་ཀྱི་མཚན་མ་ཡང་མི་སྣང་། </s>
  </p>
  <p id="9">
    <s id="9:1">ན་བཟའ་དང་ན་བཟའི་མཚན་མ་ཡང་མི་སྣང་། </s>
  </p>
  <p id="10">
    <s id="10:1">གདན་དང་གདན་གྱི་མཚན་མ་ཡང་མི་སྣང་། </s>
  </p>
  <p id="11">
    <s id="11:1">གཟིམས་པ་དང་གཟིམས་པའི་མཚན་མ་ཡང་མི་སྣང་། </s>
  </p>
  <p id="12">
    <s id="12:1">འཆག་པ་དང་འཆག་པའི་མཚན་མ་ཡང་མི་སྣང་། </s>
  </p>
  <p id="13">
    <s id="13:1">བཞེངས་པ་དང་བཞེངས་པའི་མཚན་མ་ཡང་མི་སྣང་། </s>
  </p>
  <p id="14">
    <s id="14:1">གནས་པ་དང་གནས་པའི་མཚན་མ་ཡང་མི་སྣང་། </s>
  </p>
  <p id="15">
    <s id="15:1">གྲིབ་མའི་དབྱིབས་དང་གྲིབ་མའི་དབྱིབས་ཀྱི་མཚན་མ་ཡང་མི་སྣང་། </s>
  </p>
  <p id="16">
    <s id="16:1">བཞུགས་པ་དང་བཞུགས་པའི་མཚན་མ་ཡང་མི་སྣང་ཞིང་</s>
    <s id="16:2">སྒྲ་དང་སྒྲའི་མཚན་མ་ཡང་མི་གྲག་གོ། །</s>
  </p>
  <p id="17">
    <s id="17:1">དེ་ནས་ཏིང་ངེ་འཛིན་དེའི་མཐུ་དང་། སངས་<ref folio="F.231.b"/>རྒྱས་ཀྱི་བྱིན་གྱི་རླབས་ཀྱིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་སྣང་བ་ཆེན་པོས་ཁྱབ་པར་གྱུར་ནས། </s>
    <s id="17:2">འདི་ལྟ་བུའི་འོད་ཀྱིས་སྣང་བར་བྱས་ཏེ། </s>
  </p>
  <p id="18">
    <s id="18:1">འོད་དེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ན་ཟླ་བའི་འོད་ཀྱང་མི་སྣང་། </s>
  </p>
  <p id="19">
    <s id="19:1">ཉི་མ་དང་། སྐར་མ་དང་། མེ་དང་། ནོར་བུ་དང་། གློག་གི་འོད་རྣམས་ཀྱང་མི་སྣང་། </s>
  </p>
  <p id="20">
    <s id="20:1">དྲི་ཟ་རྣམས་དང་། མིའམ་ཅི་རྣམས་དང་། འདོད་པ་ན་སྤྱོད་པ་དང་། གཟུགས་ན་སྤྱོད་པའི་ལྷ་རྣམས་དང་། སྐར་མ་རྣམས་དང་། ལྷའི་གཞལ་མེད་ཁང་གི་འོད་ཀྱང་མི་སྣང་། </s>
  </p>
  <p id="21">
    <s id="21:1">བརྒྱ་བྱིན་དང་། ཚངས་པ་དང་། འཇིག་རྟེན་སྐྱོང་བ་རྣམས་ཀྱི་འོད་ཀྱང་མི་སྣང་ངོ་། །</s>
    <s id="21:2">སངས་རྒྱས་ཀྱི་བྱིན་གྱི་རླབས་དང་། ཏིང་ངེ་འཛིན་དེའི་མཐུས་གང་ལྷ་ཁ་ཅིག་ཀྱང་ལྷའི་དྲི་མི་ཚོར་ཏེ་</s>
  </p>
  <p id="22">
    <s id="22:1">སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཐམས་ཅད་ལྷའི་དྲི་ལས་ཤིན་ཏུ་འདས་པའི་དྲིས་དྲི་རབ་ཏུ་ཞིམ་པར་བྱས་སོ། །</s>
  </p>
  <p id="23">
    <s id="23:1">འཇིག་རྟེན་གྱི་བར་ཐམས་ཅད་ཀྱང་སྣང་བར་གྱུར། ཁོར་ཡུག་གི་རི་དང་ཁོར་ཡུག་གི་རི་ཆེན་པོ་ཡང་སྣང་བར་བྱས། </s>
  </p>
  <p id="24">
    <s id="24:1">རི་རབ་དང་། དེ་མ་ཡིན་པ་རིའི་རྒྱལ་པོ་གཞན་དག་དང་། རི་ནག་པོ་དག་ཀྱང་སྣང་བར་གྱུར་ཏེ། </s>
  </p>
  <p id="25">
    <s id="25:1">ཕྱིས་ནི་སེམས་ཅན་གང་གི་མིག་གི་དབང་པོ་ལ་ཡང་སྣང་བར་མ་གྱུར་ཏོ། །</s>
  </p>
  <p id="26">
    <s id="26:1">སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཐམས་ཅད་ཀྱང་རིན་པོ་ཆེའི་དྲ་བས་ཀུན་ནས་བསྐོར་བར་གྱུར་ཏོ། །</s>
  </p>
  <p id="27">
    <s id="27:1">སངས་རྒྱས་ཀྱི་ཞིང་མི་མཇེད་འདི་ཐམས་ཅད་དུ་ཡང་དར་གྱི་ལྡ་ལྡིས་བྲེས་ཤིང་པོག་སྣོད་ནས་སྤོས་ཀྱིས་བདུགས་ལ་མེ་ཏོག་སྣ་ཚོགས་བཀྲམ་པར་གྱུར་ཏོ། །</s>
  </p>
  <p id="28">
    <s id="28:1">སངས་རྒྱས་ཀྱི་མཐུས་འོད་མའི་ཚལ་བྱ་ཀ་ལན་ད་ཀའི་གནས་ཀྱང་བྱ་རྒོད་ཕུང་པོའི་རི་དང་བཅས་ཏེ། དེ་དག་ཐམས་ཅད་ལག་མཐིལ་བཞིན་དུ་མཉམ་པར་གྱུར་ཅིང་། </s>
    <s id="28:2">ཤིང་རྟའི་འཕང་ལོ་ཙམ་གྱི་རིན་པོ་ཆེ་སྣ་ཚོགས་ཀྱི་པད་མ་ཆེན་པོ་འདབ་མ་བརྒྱ་སྟོང་ཡོད་པ། དྲི་རབ་ཏུ་ཞིམ་ཞིང་ཡིད་དུ་འོང་བས་ཀུན་གང་བར་གྱུར་ཏོ། །</s>
  </p>
  <p id="29">
    <s id="29:1">སྟེང་གི་བར་སྣང་ལས་ཀྱང་རིན་པོ་ཆེའི་དྲ་བའི་གདུགས་ཀྱིས་གཡོགས་ཤིང་བརྒྱན་ཏོ། །</s>
  </p>
  <p id="30">
    <s id="30:1">ཡུལ་མ་ག་དྷཱ་ཐམས་ཅད་ཀྱང་གོས་ཀ་ཙ་ལིན་དི་ཀ་ལྟར་རེག་ན་བདེ་བར་གྱུར་ཏོ། །</s>
  </p>
  <p id="31">
    <s id="31:1">དེ་ནས་ཤར་ཕྱོགས་སུ་སངས་རྒྱས་ཀྱི་ཞིང་གང་གཱའི་ཀླུང་གི་བྱེ་མ་སྙེད་དག་ན་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་<ref folio="F.232.a"/>ཡང་དག་པར་རྫོགས་པའི་བྱང་ཆུབ་ཏུ་སྐྱེ་བ་གཅིག་གིས་ཐོགས་པ་ཚད་མེད་གྲངས་མེད་དཔག་ཏུ་མེད་པ་བརྒྱ་སྟོང་རྣམས་ཀྱང་སོ་སོའི་སངས་རྒྱས་བཅོམ་ལྡན་འདས་དེ་དག་གིས་བསྐུལ་ཏེ</s>
  </p>
  <p id="32">
    <s id="32:1">རིགས་ཀྱི་བུ་དག་འཇིག་རྟེན་གྱི་ཁམས་མི་མཇེད་དུ་དེང་ཤིག །</s>
    <s id="32:2">དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཞེས་བྱ་བ་ད་ལྟར་ཡང་བཞུགས་ཏེ</s>
  </p>
  <p id="33">
    <s id="33:1">འཚོ་ཞིང་གཞེས་ལ་ཆོས་ཀྱང་སྟོན་པ་དེ། </s>
  </p>
  <p id="34">
    <s id="34:1">སངས་རྒྱས་ཐམས་ཅད་ཀྱི་ཡུལ་ལ་འཇུག་པའི་གཟུངས་ཀྱི་སྒོ་དེ་བཞིན་གཤེགས་པའི་ཡེ་ཤེས་ཀྱི་ཕྱག་རྒྱ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །</s>
  </p>
  <p id="35">
    <s id="35:1">རིགས་ཀྱི་བུ་དག་ཏིང་ངེ་འཛིན་དེ་ཐོས་པ་ཙམ་གྱིས་ཀྱང་བྱང་ཆུབ་སེམས་དཔའ་རྣམས་ཀྱིས་གཅེས་སྤྲས་བྱེད་པར་འགྱུར་ཏེ། ཐབས་མཁས་པ་མེད་པར་བསྐལ་པ་བརྒྱ་སྟོང་དུ་ཕ་རོལ་ཏུ་ཕྱིན་པ་དྲུག་ལ་སྤྱད་པ་ནི་དེ་ལྟ་མ་ཡིན་གྱིས་ཏིང་ངེ་འཛིན་དེ་ཉན་དུ་དེང་ཤིག །</s>
    <s id="35:2">དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་སོ་སོའི་དེ་བཞིན་གཤེགས་པ་རྣམས་ཀྱི་ལྟར་མཉན་ནསབཅོམ་ལྡན་འདས་དེ་དག་ལ་ཕྱག་འཚལ་ཏེ། </s>
  </p>
  <p id="36">
    <s id="36:1">སྐད་ཅིག་ཐང་ཅིག་ཡུད་ཙམ་ཅིག་ལ་སངས་རྒྱས་ཀྱི་ཞིང་དེ་དག་ནས་མི་སྣང་བར་གྱུར་ནས་</s>
  </p>
  <p id="37">
    <s id="37:1">རང་རང་གི་མངོན་པར་ཤེས་པའི་རྫུ་འཕྲུལ་གྱི་སྟོབས་བསྐྱེད་པས་མི་མཇེད་ཀྱི་འཇིག་རྟེན་གྱི་ཁམས་འདི་ག་ལ་བ་དང་། དབུས་ཀྱི་གླིང་བཞི་པ་ག་ལ་བ་དང་། འཛམ་བུའི་གླིང་ག་ལ་བ་དང་། རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ག་ལ་བ་དང་། འོད་མའི་ཚལ་བྱ་ཀ་ལན་ད་ཀའི་གནས་ག་ལ་བ་དང་། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ག་ལ་བ་དེར་འོངས་ཏེ་</s>
  </p>
  <p id="38">
    <s id="38:1">ལྷགས་ནས། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པའི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="39">
    <s id="39:1">བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་ཕྱོགས་གཅིག་ཏུ་འཁོད་དེ། </s>
  </p>
  <p id="40">
    <s id="40:1">བཅོམ་ལྡན་འདས་ཀྱིས་གནང་ནས་དེ་དག་ཐམས་ཅད་རིན་པོ་ཆེ་སྣ་ཚོགས་ཀྱི་པད་མ་ཆེན་པོ་ལ་སྐྱིལ་མོ་ཀྲུང་བཅས་ཏེ་འཁོད་དོ། །</s>
  </p>
  <p id="41">
    <s id="41:1">དེ་བཞིན་དུ་སྦྱར་ཏེ། ལྷོ་ཕྱོགས་དང་། ནུབ་ཕྱོགས་དང་། བྱང་ཕྱོགས་དང་། འོག་གི་ཕྱོགས་དང་། སྟེང་གི་ཕྱོགས་དང་། <ref folio="F.232.b"/>དེ་བཞིན་དུ་ཕྱོགས་དང་ཕྱོགས་མཚམས་དང་། ཕྱོགས་མཚམས་དང་ཉེ་བ་དང་། </s>
    <s id="41:2">ཕྱོགས་བཅུ་ཀུན་ཏུ་སངས་རྒྱས་ཀྱི་ཞིང་གང་གཱའི་ཀླུང་གི་བྱེ་མ་སྙེད་དག་ནབྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྐྱེ་བ་གཅིག་གིས་ཐོགས་པ། ཚད་མེད། གྲངས་མེད། དཔག་ཏུ་མེད་པ་བརྒྱ་སྟོང་དེ་དག་སོ་སོའི་དེ་བཞིན་གཤེགས་པ་དེ་དག་གིས་བཀྱེ་སྟེ། </s>
  </p>
  <p id="42">
    <s id="42:1">རིགས་ཀྱི་བུ་དག་ཁྱེད་འཇིག་རྟེན་གྱི་ཁམས་མི་མཇེད་དུ་དེང་ཤིག །</s>
    <s id="42:2">དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཞེས་བྱ་བ་ད་ལྟར་ཡང་བཞུགས་ཏེ</s>
  </p>
  <p id="43">
    <s id="43:1">འཚོ་ཞིང་གཞེས་ལ་ཆོས་ཀྱང་སྟོན་པ་</s>
    <s id="43:2">དེ་སངས་རྒྱས་ཐམས་ཅད་ཀྱི་ཡུལ་ལ་འཇུག་པའི་གཟུངས་ཀྱི་སྒོ་དེ་བཞིན་གཤེགས་པའི་ཡེ་ཤེས་ཀྱི་ཕྱག་རྒྱ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །</s>
  </p>
  <p id="44">
    <s id="44:1">རིགས་ཀྱི་བུ་དག་ཏིང་ངེ་འཛིན་དེའི་མིང་ཐོས་པ་ཙམ་གྱིས་ཀྱང་། བྱང་ཆུབ་སེམས་དཔའ་རྣམས་ཀྱིས་གཅེས་སྤྲས་བྱེད་པར་གྱུར་ཏེ། ཐབས་མཁས་པ་མེད་པར་བསྐལ་པ་བརྒྱ་སྟོང་དུ་ཕ་རོལ་ཏུ་ཕྱིན་པ་དྲུག་ལ་སྤྱད་པ་ནི་དེ་ལྟ་མ་ཡིན་གྱིས་ཏིང་ངེ་འཛིན་དེ་ཉན་དུ་དེང་ཤིག །</s>
    <s id="44:2">དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་སོ་སོའི་དེ་བཞིན་གཤེགས་པ་དེ་དག་གི་ལྟར་མཉན་ནས་བཅོམ་ལྡན་འདས་དེ་དག་ལ་ཕྱག་འཚལ་ཏེ</s>
  </p>
  <p id="45">
    <s id="45:1">སྐད་ཅིག་ཐང་ཅིག་ཡུད་ཙམ་ཅིག་ལ་སངས་རྒྱས་ཀྱི་ཞིང་དེ་དག་ནས་མི་སྣང་བར་གྱུར་ནས་རང་རང་གི་མངོན་པར་ཤེས་པའི་རྫུ་འཕྲུལ་གྱི་སྟོབས་བསྐྱེད་པས་</s>
    <s id="45:2">མི་མཇེད་ཀྱི་འཇིག་རྟེན་གྱི་ཁམས་འདི་ག་ལ་བ་དང་། དབུས་ཀྱི་གླིང་བཞི་པ་ག་ལ་བ་དང་། འཛམ་བུའི་གླིང་ག་ལ་བ་དང་། རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ག་ལ་བ་དང་། འོད་མའི་ཚལ་བྱ་ཀ་ལན་ད་ཀའི་གནས་ག་ལ་བ་དང་། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ག་ལ་བ་དེར་འོངས་ཏེ་</s>
  </p>
  <p id="46">
    <s id="46:1">ལྷགས་ནས། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པའི་ཞབས་ལ་མགོ་བོས་ཕྱག་འཚལ་ནས་ཕྱོགས་གཅིག་ཏུ་འཁོད་དེ། </s>
  </p>
  <p id="47">
    <s id="47:1">བཅོམ་ལྡན་འདས་ཀྱིས་གནང་ནས་དེ་དག་ཐམས་ཅད་རིན་པོ་ཆེ་སྣ་ཚོགས་ཀྱི་<ref folio="F.233.a"/>པད་མ་ཆེན་པོ་ལ་སྐྱིལ་མོ་ཀྲུང་བཅས་ཏེ་འཁོད་དོ། །</s>
  </p>
  <p id="48">
    <s id="48:1">སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ན་དགེ་སློང་གང་དག་ཉན་ཐོས་ཀྱི་ཐེག་པ་པའམ། </s>
    <s id="48:2">རང་སངས་རྒྱས་ཀྱི་ཐེག་པ་པའམ། </s>
    <s id="48:3">བྱང་ཆུབ་སེམས་དཔའི་ཐེག་པ་ལ་གནས་པ་ཡུལ་སོ་སོར་རྒྱུ་ཞིང་དོང་བ་དེ་དག་ཐམས་ཅད་ཀྱང་སངས་རྒྱས་ཀྱི་མཐུ་དང་། སངས་རྒྱས་ཀྱི་བྱིན་གྱི་རླབས་ཀྱིས་བྱ་རྒོད་ཀྱི་ཕུང་པོའི་རི་ག་ལ་བ་དང་། བཅོམ་ལྡན་འདས་ག་ལ་བ་དེར་འོངས་ཏེ་</s>
  </p>
  <p id="49">
    <s id="49:1">ལྷགས་ནས། བཅོམ་ལྡན་འདས་གང་དུ་ཡང་མ་མཐོང་ངོ་། །</s>
  </p>
  <p id="50">
    <s id="50:1">མ་མཐོང་ནས་ཐལ་མོ་སྦྱར་ཏེ་ཕྱག་འཚལ་ལོ། །</s>
  </p>
  <p id="51">
    <s id="51:1">འདི་ལྟར་དེ་བཞིན་གཤེགས་པའི་ཡེ་ཤེས་ཀྱི་ཕྱག་རྒྱའི་ཏིང་ངེ་འཛིན་འདིའི་གཟི་བརྗིད་ཀྱི་མཐུས་སྐད་ཅིག་ཐང་ཅིག་ཡུད་ཙམ་དེ་ཉིད་ལ་འོད་མའི་ཚལ་བྱ་ཀ་ལན་དཀའི་གནས་སུ་བཅོམ་ལྡན་འདས་ཀྱི་འཁོར་གྱི་དཀྱིལ་འཁོར་དུ་བྱང་ཆུབ་སེམས་དཔའ་བྱེ་བ་ཕྲག་བརྒྱད་ཅུ་འདུས་པར་གྱུར་ཏེ་འཁོད་དོ། །</s>
  </p>
  <p id="52">
    <s id="52:1">ཉན་ཐོས་འབུམ་ཕྲག་གསུམ་ཡང་འདུས་པར་གྱུར་ཏེ་འཁོད་དོ། །</s>
  </p>
  <p id="53">
    <s id="53:1">སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིའི་བརྒྱ་བྱིན་དང་། ཚངས་པ་དང་། འཇིག་རྟེན་སྐྱོང་བ་དང་། </s>
    <s id="53:2">དབང་ཕྱུག་ཆེན་པོ་དང་། གནས་གཙང་མའི་རིས་ཀྱི་ལྷའི་བུ་རྣམས་དང་། </s>
    <s id="53:3">ལྷ་ཐམས་ཅད་དང་། ལྷའི་དབང་པོ་རྣམས་དང་། </s>
    <s id="53:4">ཀླུ་ཐམས་ཅད་དང་། ཀླུའི་དབང་པོ་རྣམས་དང་། </s>
    <s id="53:5">གནོད་སྦྱིན་ཐམས་ཅད་དང་། གནོད་སྦྱིན་གྱི་དབང་པོ་རྣམས་དང་། </s>
    <s id="53:6">དྲི་ཟ་ཐམས་ཅད་དང་། དྲི་ཟའི་དབང་པོ་རྣམས་དང་། </s>
    <s id="53:7">ལྷ་མ་ཡིན་ཐམས་ཅད་དང་། ལྷ་མ་ཡིན་གྱི་དབང་པོ་རྣམས་དང་། </s>
    <s id="53:8">ནམ་མཁའ་ལྡིང་ཐམས་ཅད་དང་། ནམ་མཁའ་ལྡིང་གི་དབང་པོ་རྣམས་དང་། </s>
    <s id="53:9">མི་འམ་ཅི་ཐམས་ཅད་དང་། མི་འམ་ཅིའི་དབང་པོ་རྣམས་དང་། </s>
    <s id="53:10">ལྟོ་འཕྱེ་ཆེན་པོ་ཐམས་ཅད་དང་། ལྟོ་འཕྱེ་ཆེན་པོའི་དབང་པོ་རྣམས་དང་། </s>
    <s id="53:11">འདབ་བཟངས་ཐམས་ཅད་དང་། འདབ་བཟངས་ཀྱི་དབང་པོ་རྣམས་དང་། </s>
    <s id="53:12">དེ་དག་ཐམས་ཅད་སོ་སོའི་གཡོག་སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་མང་པོ་དང་། </s>
    <s id="53:13">འོད་མའི་ཚལ་བྱ་ཀ་ལན་དཀའི་གནས་ག་ལ་བ་དང་། བཅོམ་ལྡན་འདས་ག་ལ་བ་དེར་འོངས་ཏེ་ལྷགས་ནས། བཅོམ་ལྡན་འདས་གང་དུ་ཡང་མ་མཐོང་ངོ་། །</s>
  </p>
  <p id="54">
    <s id="54:1">མ་མཐོང་ནས་ཐལ་མོ་སྦྱར་ཏེ་ཕྱག་འཚལ་<ref folio="F.233.b"/>ལོ། །</s>
  </p>
  <p id="55">
    <s id="55:1">དེའི་ཚེ་དབང་ཆེ་བ་དབང་ཆེ་བར་གྲགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དང་། ཉན་ཐོས་ཆེན་པོ་དང་། ལྷ་དང་། ཀླུ་དང་། གནོད་སྦྱིན་དང་། དྲི་ཟ་དང་། ལྷ་མ་ཡིན་དང་། ནམ་མཁའ་ལྡིང་དང་། མི་འམ་ཅི་དང་། ལྟོ་འཕྱེ་ཆེན་པོ་དང་། མི་དང་། མི་མ་ཡིན་པ་དང་། དགེ་སློང་དང་། དགེ་སློང་མ་དང་། དགེ་བསྙེན་དང་། དགེ་བསྙེན་མ་དག་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་སྟེང་དུ་སྲིད་པའི་རྩེ་མོ་མན་ཆད་ས་ཕྱོགས་གང་ཡང་མ་གང་བ་མེད་དེ</s>
  </p>
  <p id="56">
    <s id="56:1">ཐ་ན་སྐྲའི་རྩེ་མོའི་ཆ་བཞག་པ་ཙམ་ཡང་མ་གང་བ་མེད་པར་གྱུར་ཏོ། །</s>
  </p>
  <p id="57">
    <s id="57:1">དེ་ནས་གནས་བརྟན་ཤ་ར་དྭ་ཏིའི་བུ་དང་། མཽད་གལ་གྱི་བུ་ཆེན་པོ་དང་། གནས་བརྟན་གསུས་པོ་ཆེ་དང་། ཀཱ་ཏྱཱའི་བུ་ཆེན་པོ་དང་། འོད་སྲུང་ཆེན་པོ་དང་། ཚེ་དང་ལྡན་པ་བྱམས་མའི་བུ་གང་པོ་དང་། གནས་བརྟན་རབ་འབྱོར་དང་། ཉན་ཐོས་ཆེན་པོ་དེ་དག་ཐམས་ཅད་འཇམ་དཔལ་གཞོན་ནུར་གྱུར་པ་ག་ལ་བ་དེར་དོང་སྟེ་</s>
  </p>
  <p id="58">
    <s id="58:1">ཕྱིན་ནས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །</s>
  </p>
  <p id="59">
    <s id="59:1">འཇམ་དཔལ་དེ་བཞིན་གཤེགས་པ་ད་ལྟར་གང་ན་བཞུགས། </s>
  </p>
  <p id="60">
    <s id="60:1">དེ་བཞིན་གཤེགས་པའི་སྐུའི་ཚུལ་འདི་ཅི་འདྲ། </s>
    <s id="60:2">དེ་བཞིན་གཤེགས་པའི་བཞུགས་པ་དེ་ཅི་འདྲ། </s>
    <s id="60:3">དེ་སྐད་ཅེས་སྨྲས་པ་དང་། </s>
    <s id="60:4">འཇམ་དཔལ་གཞོན་ནུར་གྱུར་པས་ཉན་ཐོས་ཆེན་པོ་དེ་དག་ལ་འདི་སྐད་ཅེས་སྨྲས་སོ། །</s>
  </p>
  <p id="61">
    <s id="61:1">ཚེ་དང་ལྡན་པ་དག་ཁྱེད་ཅག་ཐམས་ཅད་ཀྱང་ཉན་ཐོས་ཆེན་པོ་ཤེས་རབ་དང་ལྡན་པ། རྫུ་འཕྲུལ་ཆེན་པོ་དང་ལྡན་པ། </s>
    <s id="61:2">མཐུ་ཆེ་བ། དབང་ཆེ་བ། མཁས་པ་ཆེན་པོའི་ཏིང་ངེ་འཛིན་ལ་དབང་ཐོབ་པ། ཡུན་རིང་པོ་ནས་ཚངས་པར་སྤྱོད་པ་སྤྱད་པ་ཡིན་ན</s>
  </p>
  <p id="62">
    <s id="62:1">ཚེ་དང་ལྡན་པ་དག་སོ་སོ་ནས་ཏིང་ངེ་འཛིན་ལ་སྙོམས་པར་ཞུགས་ལ། དེ་བཞིན་གཤེགས་པའི་སྐུ་དང་། དེ་བཞིན་གཤེགས་པ་བཞུགས་པ་ཡོངས་སུ་ཚོལ་ཅིག །</s>
  </p>
  <p id="63">
    <s id="63:1">དེ་བཞིན་གཤེགས་པའི་སྐུ་དེ་ག་ལ་ཡོད་པ་དང་། དེ་བཞིན་གཤེགས་པའི་སྐུ་དེ་ཅི་འདྲ་བ་དང་། དེ་བཞིན་གཤེགས་པའི་བཞུགས་པ་ཅི་འདྲ་བ་ཡོངས་སུ་ཚོལ་ཅིག །</s>
  </p>
  <p id="64">
    <s id="64:1">དེ་ནས་ཉན་ཐོས་ཆེན་པོ་དེ་དག་རང་རང་གི་ཏིང་ངེ་འཛིན་ལ་སྙོམས་པར་ཞུགས་ནས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཐམས་ཅད་དུ་བརྟགས་ཏེ། </s>
  </p>
  <p id="65">
    <s id="65:1">བརྟགས་ནས་ཀྱང་དེ་བཞིན་གཤེགས་<ref folio="F.234.a"/>པའི་སྐུ་ཡང་མ་མཐོང་། </s>
  </p>
  <p id="66">
    <s id="66:1">དེ་བཞིན་གཤེགས་པའི་བཞུགས་པ་ཡང་མ་མཐོང་ངོ་། །</s>
  </p>
  <p id="67">
    <s id="67:1">དེ་ནས་ཉན་ཐོས་ཆེན་པོ་དེ་དག་གིས་དེ་ལྟར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཐམས་ཅད་དུ་བརྟགས་ན་དེ་བཞིན་གཤེགས་པའི་སྐུ་ཡང་མ་མཐོང་། དེ་བཞིན་གཤེགས་པའི་བཞུགས་པ་ཡང་མ་མཐོང་ནས་</s>
    <s id="67:2">རང་རང་གི་ཏིང་ངེ་འཛིན་ལས་ལངས་ཏེ་ཡང་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །</s>
  </p>
  <p id="68">
    <s id="68:1">འཇམ་དཔལ་ཁོ་བོ་ཅག་གིས་ནི་དེ་བཞིན་གཤེགས་པའི་སྐུ་དང་། དེ་བཞིན་གཤེགས་པའི་བཞུགས་པ་ཡང་མ་མཐོང་ངོ་། །</s>
  </p>
  <p id="69">
    <s id="69:1">དེ་སྐད་ཅེས་སྨྲས་པ་དང་། </s>
    <s id="69:2">འཇམ་དཔལ་གཞོན་ནུར་གྱུར་པས་ཉན་ཐོས་ཆེན་པོ་དེ་དག་ལ་འདི་སྐད་ཅེས་སྨྲས་སོ། །</s>
  </p>
  <p id="70">
    <s id="70:1">དེའི་ཕྱིར་ཚེ་དང་ལྡན་པ་ཉན་ཐོས་ཆེན་པོ་ཁྱེད་ཅང་མ་སྨྲ་བར་ཐལ་མོ་སྦྱོར་ལ་སེམས་རྩེ་གཅིག་ཏུ་དེ་བཞིན་གཤེགས་པ་ཡིད་ལ་གྱིས་ཏེ་སྐད་ཅིག་སྡོད་ཅིག་དང་། </s>
    <s id="70:2">དེ་བཞིན་གཤེགས་པའི་སྐུ་དང་། དེ་བཞིན་གཤེགས་པའི་བཞུགས་པ་ཡང་མཐོང་བར་འགྱུར་རོ། །</s>
  </p>
  <p id="71">
    <s id="71:1">དེ་ནས་བཅོམ་ལྡན་འདས་དྲན་པ་དང་ལྡན་ཞིང་མཁྱེན་བཞིན་དུ་ཏིང་ངེ་འཛིན་དེ་ལས་བཞེངས་སོ། །</s>
  </p>
  <p id="72">
    <s id="72:1">བཅོམ་ལྡན་འདས་ཏིང་ངེ་འཛིན་དེ་ལས་བཞེངས་མ་ཐག་ཏུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་རྣམ་པ་དྲུག་དང་ལྟས་བཅྭ་བརྒྱད་དུ་</s>
    <s id="72:2">གཡོས །_</s>
  </p>
  <p id="73">
    <s id="73:1">རབ་ཏུ་གཡོས། ཀུན་ཏུ་རབ་ཏུ་གཡོས་སོ། །</s>
  </p>
  <p id="74">
    <s id="74:1">འགུལ་རབ་ཏུ་འགུལ། ཀུན་ཏུ་རབ་ཏུ་འགུལ་ཏོ། །</s>
  </p>
  <p id="75">
    <s id="75:1">ལྡེག་རབ་ཏུ་ལྡེག །ཀུན་ཏུ་རབ་ཏུ་ལྡེག་གོ། །</s>
  </p>
  <p id="76">
    <s id="76:1">འཁྲུགས་རབ་ཏུ་འཁྲུགས། ཀུན་ཏུ་རབ་ཏུ་འཁྲུགས་སོ། །</s>
  </p>
  <p id="77">
    <s id="77:1">འུར་འུར། རབ་ཏུ་འུར་འུར། ཀུན་ཏུ་རབ་ཏུ་འུར་འུར་རོ། །</s>
  </p>
  <p id="78">
    <s id="78:1">ཆེམ་ཆེམ་རབ་ཏུ་ཆེམ་ཆེམ། ཀུན་ཏུ་རབ་ཏུ་ཆེམ་ཆེམ་མོ། །</s>
  </p>
  <p id="79">
    <s id="79:1">ཤིན་ཏུ་ལམ་མེ། ཤིན་ཏུ་ཐལ་ལེ། ཤིན་ཏུ་ལྷང་ངེའོ། །</s>
  </p>
  <p id="80">
    <s id="80:1">བཅོམ་ལྡན་འདས་ལ་མཆོད་པའི་ཕྱིར། ལྷའི་མེ་ཏོག་གི་ཆར་མངོན་པར་བབ་ཅིང་། ལྷའི་སིལ་སྙན་དང་། གླུ་དབྱངས་ཀྱང་ལེན་ཏོ། །</s>
  </p>
  <p id="81">
    <s id="81:1">དེ་ནས་ཚེ་དང་ལྡན་པ་ཤ་ར་དྭ་ཏིའི་བུ་སྟན་ལས་ལངས་ཏེ། </s>
  </p>
  <p id="82">
    <s id="82:1">བླ་གོས་ཕྲག་པ་གཅིག་ཏུ་གཟར་ནས། པུས་མོ་གཡས་པའི་ལྷ་ང་ས་ལ་བཙུགས་ཏེ། </s>
  </p>
  <p id="83">
    <s id="83:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །<ref folio="F.234.b"/></s>
    <s id="83:2">བཅོམ་ལྡན་འདས་ཏིང་ངེ་འཛིན་གང་ལ་བཞུགས་པས་དེ་བཞིན་གཤེགས་པའི་སྐུ་དེ་ཉན་ཐོས་ཆེན་པོ་རྣམས་ཀྱི་ཤེས་རབ་ཀྱི་མིག་གིས་མི་མཐོང་བའི་ཏིང་ངེ་འཛིན་འདི་ཅི་འདྲ། </s>
    <s id="83:3">བཅོམ་ལྡན་འདས་དེ་བཞིན་གཤེགས་པའི་བཞུགས་པ་དེ་ཅི་འདྲ། </s>
    <s id="83:4">དེ་སྐད་ཅེས་གསོལ་པ་དང་། </s>
    <s id="83:5">བཅོམ་ལྡན་འདས་ཀྱིས་ཚེ་དང་ལྡན་པ་ཤ་ར་དྭ་ཏིའི་བུ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="84">
    <s id="84:1">ཤ་ར་དྭ་ཏིའི་བུ་ཏིང་ངེ་འཛིན་འདི་ནི་ཉན་ཐོས་དང་། རང་སངས་རྒྱས་ཐམས་ཅད་ཀྱི་ས་མ་ཡིན་གྱི། </s>
    <s id="84:2">ཤ་ར་དྭ་ཏིའི་བུ་འདི་ནི་དེ་བཞིན་གཤེགས་པའི་ས་སྟེ། </s>
  </p>
  <p id="85">
    <s id="85:1">སངས་རྒྱས་ཀྱི་རྣམ་པར་འཕྲུལ་པ་དང་། ཆོ་འཕྲུལ་ཆེན་པོ་འདི་ནི་བསམ་གྱིས་མི་ཁྱབ་བོ། །</s>
    <s id="85:2">འོན་ཀྱང་ཤ་ར་དྭ་ཏིའི་བུ་ལེགས་པར་རབ་ཏུ་ཉོན་ལ་ཡིད་ལ་ཟུང་ཤིག་དང་། </s>
    <s id="85:3">དེ་བཞིན་གཤེགས་པའི་སྐུའི་ཕྱོགས་ཙམ་ཞིག་ངས་ཁྱོད་ལ་བཤད་དེ་བསྟན་ཏོ། །</s>
  </p>
  <p id="86">
    <s id="86:1">བཅོམ་ལྡན་འདས་ལེགས་སོ་ཞེས་གསོལ་ཏེ། ཚེ་དང་ལྡན་པ་ཤ་ར་དྭ་ཏིའི་བུ་བཅོམ་ལྡན་འདས་ཀྱི་ལྟར་ཉན་པ་དང་། </s>
    <s id="86:2">དེ་ལ་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །</s>
  </p>
  <p id="87">
    <s id="87:1">ཤ་ར་དྭ་ཏིའི་བུ་དེ་བཞིན་གཤེགས་པའི་སྐུ་ཡང་དག་པ་ཉིད་དེ་ནི་མིག་ཐམས་ཅད་ཀྱི་ལམ་ལས་ཡང་དག་པར་འདས་པ་ནམ་མཁའ་དང་མཚུངས་པ་སྟེ། </s>
  </p>
  <p id="88">
    <s id="88:1">དེ་ནི་ལུས་མེད་པ། མ་བྱས་པ། མ་སྐྱེས་པ། མ་འགགས་པ། </s>
    <s id="88:2">མ་བྱུང་བ། ཡང་དག་པར་མ་བྱུང་བ། རབ་ཏུ་མ་བྱུང་བ། </s>
    <s id="88:3">ཐོབ་པ་མེད་པ། གདགས་པ་མེད་པ། མ་ཞུགས་པ། མངོན་པར་མ་གྲུབ་པ། མཐའ་མེད་པ། མུ་མེད་པ། </s>
    <s id="88:4">ཞི་བ། རབ་ཏུ་ཞི་བ། ཉེ་བར་ཞི་བ། </s>
    <s id="88:5">གནས་མེད་པ། སྐྱེ་བ་མེད་པ། ཚིག་གི་ལམ་མ་ཡིན་པ། རྣམ་པར་རིག་པ་མེད་པ། ཀུན་ཏུ་འབྱུང་བ་མེད་པ། </s>
    <s id="88:6">རྒྱུ་བ་མེད་པ། རབ་ཏུ་རྒྱུ་བ་མེད་པ། རྒྱུ་བ་དང་བྲལ་བ། </s>
    <s id="88:7">ཤིན་ཏུ་རྣམ་པར་དག་པ། </s>
    <s id="88:8">ཅི་ཡང་མ་ཡིན་པ། ཅི་ཡང་མེད་པ། </s>
    <s id="88:9">ལེན་པ་མེད་པ། བླང་བ་མེད་པ། </s>
    <s id="88:10">གཡོ་བ་མེད་པ། སྤྱོད་པ་མེད་པ། རྟེན་པ་མེད་པ། </s>
    <s id="88:11">མ་སྐྱེས་པ། མ་བྱུང་བ། ལས་མེད་པ། རྣམ་པར་སྨིན་པ་མེད་པ། </s>
    <s id="88:12">མ་མཐོང་བ། མ་ཐོས་པ། རྣམ་པར་མ་ཤེས་པ། མ་ཆགས་པ། མ་བཅིངས་པ། མ་གྲོལ་བ། </s>
    <s id="88:13">ཡོད་པ་མ་ཡིན་པ། དྲན་པ་མ་ཡིན་པ། མ་བསྣམས་པ། མ་མྱངས་པ། མ་མཐོང་བ། </s>
    <s id="88:14">རྣམ་<ref folio="F.235.a"/>པར་རིག་པ་མེད་པ། རྣམ་པར་རིག་པར་བྱ་བ་མ་ཡིན་པ། རྣམ་པར་རིག་པ་མེད་པའི་མཚན་ཉིད་སེམས་མེད་པ། </s>
    <s id="88:15">བསམ་གྱིས་མི་ཁྱབ་པ། བསམ་པར་བྱ་བ་མ་ཡིན་པ། སེམས་མ་ཡིན་པ། སེམས་པ་དང་བྲལ་བ། </s>
    <s id="88:16">སེམས་མཉམ་པ་ཉིད་དང་ལྡན་པ། མཉམ་པ་མེད་པ། </s>
    <s id="88:17">སེམས་ཀྱི་འཇུག་པས་མི་ཆུད་པ། </s>
    <s id="88:18">འགྲོ་བར་མ་སོང་བ། འགྲོ་བ་མེད་པ། འགྲོ་བ་དང་བྲལ་བ། འགྲོ་བ་ཐམས་ཅད་ཆད་པ། </s>
    <s id="88:19">མི་ཆོད་པ། དཔགས་པ་མེད་པ། གཅད་དུ་མེད་པ། ཕྲག་མེད་པ། བལྟར་མེད་པ། རྨད་དུ་བྱུང་བ། </s>
    <s id="88:20">རྫས་མེད་པ། རྫས་མ་ཡིན་པ། </s>
    <s id="88:21">དངོས་པོ་མེད་པ། </s>
    <s id="88:22">ཐ་དད་པ་མ་ཡིན་པ། ཐ་དད་པ་མེད་པ། </s>
    <s id="88:23">མ་བྱུང་བ། ཡང་དག་པར་མ་བྱུང་བ། མི་འཁྲུགས་པ། མི་རྟོག་པ། རྣམ་པར་མི་རྟོག་པ། རྩོམ་པ་མེད་པ། མ་གྲུབ་པ། ཀུན་ཏུ་མ་གྲུབ་པ། </s>
    <s id="88:24">མ་བསྒྲུབས་པ། ཁྱབ་པ་མེད་པ། མི་གཡོ་བ། </s>
    <s id="88:25">མི་གསལ་བ། མ་རེག་པ། འདོད་པར་བྱ་བ་མ་ཡིན་པ། </s>
    <s id="88:26">འོད་མེད་པ་མི་སྣང་བ། </s>
    <s id="88:27">གཟུང་བ་མེད་པ། སྣང་བ་མེད་པ། </s>
    <s id="88:28">མུན་པ་མེད་པ། མུན་པ་མ་ཡིན་པ། མུན་པ་དང་བྲལ་བ། </s>
    <s id="88:29">གསལ་བ་མ་ཡིན་པ། </s>
    <s id="88:30">གནས་མེད་པ། གནས་དང་བྲལ་བ། </s>
    <s id="88:31">མ་ཞི་བ། རབ་ཏུ་མ་ཞི་བ། ཞི་བ་མེད་པ། ཞི་བ་དང་བྲལ་བ། ཞི་བ་མཉམ་པ། </s>
    <s id="88:32">དག་པ། རྣམ་པར་དག་པ། ཡོངས་སུ་དག་པ། </s>
    <s id="88:33">ཅི་ཡང་མེད་པ། ལེན་པ་མེད་པ། ཉེ་བར་ལེན་པ་མེད་པ། </s>
    <s id="88:34">མཛའ་བ་མེད་པ། འཐབ་པ་མེད་པ། འཐབ་པ་དང་བྲལ་བ། </s>
    <s id="88:35">མི་གནས་པའི་ཚུལ་གྱིས་གནས་པ། </s>
    <s id="88:36">མདུད་པ་མེད་པ། མདུད་པ་དང་བྲལ་བ། དང་བ། རྙོག་པ་མེད་པ། </s>
    <s id="88:37">ཤི་འཕོ་མེད་པ། ཤི་འཕོར་གྱུར་པ་མེད་པ། </s>
    <s id="88:38">ཆོས་མེད་པ། ཆོས་མ་ཡིན་པ་མེད་པ། </s>
    <s id="88:39">ཞིང་མེད་པ། ཞིང་མ་ཡིན་པ་མེད་པ། </s>
    <s id="88:40">མི་ཟད་པ། ཟད་པར་བྱ་བ་མ་ཡིན་པ། ཟད་པ་དང་བྲལ་བ། </s>
    <s id="88:41">རྡུལ་མེད་པ། སྐད་ཅིག་པ། མི་འཁྲུགས་པ། </s>
    <s id="88:42">ཡི་གེ་ཡོངས་སུ་སྤངས་པ། སྒྲ་ཡོངས་སུ་སྤངས་པ། དབྱངས་ཡོངས་སུ་སྤངས་པ། བཤད་པ་ཡོངས་སུ་སྤངས་པ། བསྒོམ་པ་ཡོངས་སུ་སྤངས་པ། སེམས་པ་ཡོངས་སུ་སྤངས་པ། སེམས་ཡོངས་སུ་སྤངས་པ། </s>
    <s id="88:43">རིགས་པ་མེད་པ། རིགས་པ་མེད་པ་མ་ཡིན་པ། རིགས་པ་དང་བྲལ་བ་མ་ཡིན་པ། </s>
    <s id="88:44">ལྡན་པ་མ་ཡིན་པ། ལྡན་པ་མེད་པ་མ་ཡིན་པ། </s>
    <s id="88:45">མི་ལྡན་པ་མ་ཡིན་པ། </s>
    <s id="88:46">ཟད་པ་<ref folio="F.235.b"/>མེད་པ། ཟད་པ་མེད་པ་མ་ཡིན་པ། འཆི་བ་མེད་པ། འཆི་བ་མེད་པ་མ་ཡིན་པ། </s>
    <s id="88:47">ཞི་བར་བྱ་བ་མ་ཡིན་པ། </s>
    <s id="88:48">མཚན་མ་མེད་པ། མཚན་མ་མེད་པ་མ་ཡིན་པ། དཔག་ཏུ་མེད་པ། དཔག་ཏུ་མེད་པ་མ་ཡིན་པ། དཔག་པར་བྱ་བ་མ་ཡིན་པ། </s>
    <s id="88:49">མ་སོང་བ། མ་འོངས་པ། </s>
    <s id="88:50">གཉིས་སུ་མེད་པ། གཉིས་སུ་མེད་པ་མ་ཡིན་པ། </s>
    <s id="88:51">དམིགས་པ་མེད་པ། ཚུ་རོལ་མ་ཡིན་པ། ཕ་རོལ་མ་ཡིན་པ། </s>
    <s id="88:52">གཞི་མེད་པ། གནས་མེད་པ། མི་འབྱུང་བ། མི་འཇིག་པ། མ་འཕོས་པ། མཉན་དུ་མེད་པ། </s>
    <s id="88:53">ཕ་རོལ་གནོན་པ་མེད་པ། </s>
    <s id="88:54">ལེན་པ་མེད་པ། འདོར་བ་མེད་པ། </s>
    <s id="88:55">མཚན་ཉིད་མེད་པ། མཚན་ཉིད་དང་བྲལ་བ། མཚན་ཉིད་མ་ཡིན་པ། མཚན་ཉིད་ཡོངས་སུ་སྤངས་པ། </s>
    <s id="88:56">ལས་མེད་པ། ལས་མེད་པ་མ་ཡིན་པ། </s>
    <s id="88:57">མཚན་མེད་པ། མཚན་མེད་པ་མ་ཡིན་པ། མཚན་གྱིས་བརྒྱན་པ། </s>
    <s id="88:58">སྒོ་མེད་པ། མི་ཆགས་པ། ཆགས་པ་དང་བྲལ་བ། </s>
    <s id="88:59">དད་པར་བྱེད་པ། </s>
    <s id="88:60">སྦྱར་བ་མེད་པ། སྦྱར་བ་དང་བྲལ་བ། </s>
    <s id="88:61">བདེ་བར་བྱེད་པ། མཆོག་ཏུ་བདེ་བར་བྱེད་པ། </s>
    <s id="88:62">སྐྱེ་མཆེད་དྲུག་ལས་གྲོལ་བ། མི་སྣང་བ། </s>
    <s id="88:63">དེ་བཞིན་ཉིད་ཀྱིས་རབ་ཏུ་ཕྱེ་བ་དེ་ཁོ་ན་ཉིད། </s>
    <s id="88:64">དེ་བཞིན་ཉིད་སེམས་ཅན་རྣམས་མི་སྒྲོལ་བའི་ཚུལ་གྱིས་སྒྲོལ་བ། </s>
    <s id="88:65">སེམས་ཅན་རྣམས་མི་འགྲོལ་བའི་ཚུལ་གྱིས་འགྲོལ་བ། </s>
    <s id="88:66">སེམས་ཅན་རྣམས་ཡོངས་སུ་མི་སྦྱོང་བའི་ཚུལ་གྱིས་སྦྱོང་བ། </s>
    <s id="88:67">སེམས་ཅན་རྣམས་ལ་མི་སྐྱོབ་པའི་ཚུལ་གྱིས་སྐྱོབ་པ། </s>
    <s id="88:68">གཉིས་སུ་མེད་པའི་ཚུལ་གྱིས་སེམས་ཅན་རྣམས་ལ་ཆོས་ཀྱང་སྟོན་པ། </s>
    <s id="88:69">མཉམ་པ་མེད་པ། མི་མཉམ་པ་དང་། མཉམ་པ། འདྲ་བ་མེད་པ། ཟླ་མེད་པ། </s>
    <s id="88:70">མི་མཆི་བ་དང་མཉམ་པ། ནམ་མཁའ་དང་མཉམ་པ། གནས་མེད་པ་དང་མཉམ་པ། </s>
    <s id="88:71">ཤིན་ཏུ་མཉམ་པ། མ་སྐྱེས་པ། སྐྱེ་བ་མེད་པ་དང་མཉམ་པ། </s>
    <s id="88:72">མི་དམིགས་པ། དམིགས་པ་མེད་པ་དང་མཉམ་པ། </s>
    <s id="88:73">མ་ཞི་བ། ཞི་བ་དང་བྲལ་བ། ཞི་བ་ཉམས་པ། </s>
    <s id="88:74">ཞི་བ་རབ་ཏུ་ཞི་བ། ཉེ་བར་ཞི་བ། </s>
    <s id="88:75">འཇམ་པ། མཉེན་པ། ཤིན་ཏུ་དྲི་མ་མེད་པ། ཤིན་ཏུ་དུལ་བ། རྟག་པ་མ་ཡིན་པ། ཆད་པ་མ་ཡིན་པ། </s>
    <s id="88:76">སྤྱོད་པ་ལས་ལྡོག་པ། </s>
    <s id="88:77">ལྡོག་པ་མེད་པ་དེས་པ། </s>
    <s id="88:78">འཇིགས་པ་ལས་ལྡོག་པ། </s>
    <s id="88:79">ཕྱིར་མི་ལྡོག་པ། </s>
    <s id="88:80">འཛིན་པ་ཐམས་<ref folio="F.236.a"/>ཅད་གཅོད་པ། མདུད་པ་ཐམས་ཅད་གཅོད་པ། </s>
    <s id="88:81">གསལ་བ། ཐ་དད་པ་མེད་པ། གཉིས་སུ་མེད་པ། གཉིས་དང་བྲལ་བ། གཉིས་སུ་མེད་པར་ཡོངས་སུ་བསྟན་པ། </s>
    <s id="88:82">མ་བྱས་པའི་ངོ་བོ་ཉིད་རང་བཞིན་གྱིས་འོད་གསལ་བ་ཤིན་ཏུ་ཀུན་ཏུ་འབྱུང་བ་མེད་པ། </s>
    <s id="88:83">རྣམ་པར་མ་གྲོལ་བའི་ཚུལ་གྱིས་སྤྱོད་པ་ལས་རྣམ་པར་གྲོལ་བ། </s>
    <s id="88:84">འདུ་བ་མེད་པ། བྲལ་བ་མེད་པ། རིང་པོ་མ་ཡིན་པ། ཐུང་ངུ་མ་ཡིན་པ། ཟླུམ་པོ་མ་ཡིན་པ། གྲུ་བཞི་མ་ཡིན་པ། ཀུན་ཏུ་དཀྱིལ་འཁོར་མ་ཡིན་པ། སྦོམ་པོ་མ་ཡིན་པ། </s>
    <s id="88:85">ཕུང་པོས་རབ་ཏུ་ཕྱེ་བ་མ་ཡིན་པ། ཁམས་ཀྱིས་རབ་ཏུ་ཕྱེ་བ་མ་ཡིན་པ། སྐྱེ་མཆེད་ཀྱིས་རབ་ཏུ་ཕྱེ་བ་མ་ཡིན་པ། </s>
    <s id="88:86">འདུས་བྱས་སུ་རྣམ་པར་བརྟག་པ་མ་ཡིན་པ། འདུས་མ་བྱས་ལས་བྱུང་བ་མ་ཡིན་པ། </s>
    <s id="88:87">འཕེལ་བ་མེད་པ། འབྲི་བ་མེད་པ། སོགས་པ་མེད་པ། མ་སྐྱེས་པ། </s>
    <s id="88:88">སུས་ཀྱང་མ་མཐོང་བ། མ་ཐོས་པ། རྣམ་པར་མ་ཤེས་པ། </s>
    <s id="88:89">ཡང་དག་པ་མ་ཡིན་པ། ཡང་དག་པ་མ་ཡིན་པའང་མ་ཡིན་པ། </s>
    <s id="88:90">མ་སྐྱེས་པ། འཆི་འཕོ་མ་ཡིན་པ། </s>
    <s id="88:91">འཇིག་རྟེན་དང་ལྷན་ཅིག་པ་མ་ཡིན་པ། ལྷན་ཅིག་པ་མ་ཡིན་པ་འང་མ་ཡིན་པ་སྟེ། </s>
  </p>
  <p id="89">
    <s id="89:1">ལུས་དེ་ནི་གཡོ་བ་མེད་པ། འཁྲུལ་པ་མེད་པ། རྒོད་པ་མེད་པ། རྒྱུ་བ་མེད་པ། རྣམ་པར་རྒྱུ་བ་མེད་པ། </s>
    <s id="89:2">བསྒོམ་པ་མེད་པ། བསྒོམ་པ་དང་བྲལ་བ་མ་ཡིན་པ། </s>
    <s id="89:3">འབྱུང་བ་མ་ཡིན་པ། འཇིག་པ་མ་ཡིན་པ། ངོ་བོ་ཉིད་མ་ཡིན་པ། ངོ་བོ་ཉིད་མེད་པའང་མ་ཡིན་པ། </s>
    <s id="89:4">སེམས་པ་མེད་པ། སྟོན་པ་མེད་པ། </s>
    <s id="89:5">སྦྱོར་བ་མེད་པ། མི་སྦྱོར་བ། མི་སྦྱོར་བའང་མ་ཡིན་པ། </s>
    <s id="89:6">འདོད་པ་ལ་འདོད་ཆགས་པ་མ་ཡིན་པ། འདོད་པ་ལ་འདོད་ཆགས་མེད་པ་མ་ཡིན་པ། </s>
    <s id="89:7">མེད་པ་མེད་པ་མ་ཡིན་པ། </s>
    <s id="89:8">མཚན་ཉིད་མེད་པ། མཚན་ཉིད་མེད་པ་མ་ཡིན་པ། </s>
    <s id="89:9">མྱ་ངན་ལས་འདའ་བ་མེད་པ། ཡོངས་སུ་མྱ་ངན་ལས་མ་འདས་པ། </s>
    <s id="89:10">གནས་པ་མེད་པ། གནས་པ་མེད་པ་མ་ཡིན་པ་སྟེ། </s>
  </p>
  <p id="90">
    <s id="90:1">ཤ་ར་དྭ་ཏིའི་བུ་དེ་བཞིན་གཤེགས་པའི་སྐུའི་གནས་པ་དེ་ལྟ་བུ་ནི་མཚན་མ་ལ་གནས་པའི་སེམས་ཅན་ལྟ་བ་གཉིས་སུ་ལྷུང་བ་གང་གིས་ཀྱང་ཤེས་པར་ནུས་སམ། </s>
    <s id="90:2">ཤ་ར་དྭ་ཏིའི་བུས་གསོལ་པ། བཅོམ་ལྡན་འདས་དེ་ནི་གནས་མ་ལགས་ཏེ། སྐབས་མ་མཆིས་སོ། །</s>
  </p>
  <p id="91">
    <s id="91:1">དེ་ཅིའི་སླད་དུ་ཞེ་ན། <ref folio="F.236.b"/></s>
    <s id="91:2">བཅོམ་ལྡན་འདས་དེ་བཞིན་གཤེགས་པའི་སྐུ་ནི་མཚན་མ་དང་། མཚན་མ་ཐམས་ཅད་དང་བྲལ་བ་ལགས་སོ། །</s>
    <s id="91:3">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="91:4">ཤ་ར་དྭ་ཏིའི་བུ་དེ་དེ་བཞིན་ནོ། །དེ་དེ་བཞིན་ཏེ། དེ་བཞིན་གཤེགས་པའི་སྐུ་ནི་མཚན་མ་དང་། མཚན་མ་ཐམས་ཅད་དང་བྲལ་བའོ། །</s>
  </p>
  <p id="92">
    <s id="92:1">དེ་ནས་བཅོམ་ལྡན་འདས་ཀྱིས་དེ་བཞིན་གཤེགས་པའི་ཡེ་ཤེས་ཀྱི་ཕྱག་རྒྱའི་ཏིང་ངེ་འཛིན་འདི་རྒྱས་པར་བསྟན་པ་དང་། </s>
    <s id="92:2">ཤིན་ཏུ་རྒྱས་པ་ཡང་རྒྱ་ཆེར་ཡོངས་སུ་རྫོགས་པར་བྱ་བའི་ཕྱིར་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །</s>
  </p>
  <p id="93">
    <s id="93:1">ལུས་དེ་ལུས་མ་ཡིན་ཞིང་ལུས་ལས་ཡོངས་སུ་གྲོལ། །</s>
  </p>
  <p id="94">
    <s id="94:1">སུས་ཀྱང་མ་བྱས་མ་བཤིག་རྙེད་པར་གྱུར་པའང་མེད། །</s>
  </p>
  <p id="95">
    <s id="95:1">ཆོས་རྣམས་གང་ནའང་ཀུན་ཏུ་ལྡན་མེད་མི་ལྡན་མེད། །</s>
  </p>
  <p id="96">
    <s id="96:1">བདེ་བར་གཤེགས་པ་རྣམས་ཀྱི་སྐུ་དེ་དེ་ལྟར་གདགས། །</s>
    <s id="96:2">འདུ་མེད་འབྲལ་བ་མེད་ཅིང་གནས་མེད་རྫས་ཀྱང་མེད། །</s>
  </p>
  <p id="97">
    <s id="97:1">མ་བཟུང་མ་གྲོལ་མཉམ་པ་མེད་ཅིང་རིང་བ་མེད། །</s>
  </p>
  <p id="98">
    <s id="98:1">རྩོམ་པ་མེད་ཅིང་ཐོགས་མེད་ཅི་ལའང་གནས་པ་མེད། །</s>
  </p>
  <p id="99">
    <s id="99:1">བདེ་བར་གཤེགས་པ་རྣམས་ཀྱི་སྐུ་ནི་དེ་འདྲར་བསྟན། །</s>
  </p>
  <p id="100">
    <s id="100:1">གཟུང་བ་མེད་ཅིང་མ་བྱས་གནས་མེད་ཅི་ཡང་མེད། །</s>
  </p>
  <p id="101">
    <s id="101:1">གཟུགས་མེད་སེམས་མེད་གཉིས་མ་ཡིན་ཞིང་གཅིག་ཀྱང་མིན། །</s>
  </p>
  <p id="102">
    <s id="102:1">དངོས་མེད་དངོས་མེད་མ་ཡིན་མ་བྱུང་མེད་པ་སྟེ། །</s>
  </p>
  <p id="103">
    <s id="103:1">ཡང་དག་ཉིད་དུ་རྒྱལ་བའི་སྐུ་ནི་འདི་འདྲའོ། །</s>
  </p>
  <p id="104">
    <s id="104:1">སྙིང་པོ་མེད་ཅིང་ཉམ་ཆུང་མ་ཡིན་བཅད་པའང་མེད། །</s>
  </p>
  <p id="105">
    <s id="105:1">མ་བཅད་མ་བྱུང་ཀུན་ཏུ་མ་བྱུང་ཞིག་པའང་མེད། །</s>
  </p>
  <p id="106">
    <s id="106:1">ཐོབ་པ་མེད་ཅིང་རྡུལ་ཙམ་དག་ཀྱང་བཤིག་མེད་དེ། །</s>
  </p>
  <p id="107">
    <s id="107:1">རྡུལ་མེད་རྣམས་ཀྱི་སྐུ་དེ་དེ་འདྲར་ཤེས་པར་བྱ། །</s>
  </p>
  <p id="108">
    <s id="108:1">མ་མཐོང་མ་ཐོས་མ་བསྣམས་རེག་པར་གྱུར་པ་མེད། །</s>
  </p>
  <p id="109">
    <s id="109:1">རྣམ་པར་རིག་མེད་མ་བརྟགས་མིག་ཡོར་འདྲ་བ་སྟེ། །</s>
  </p>
  <p id="110">
    <s id="110:1">སྲོག་ཆགས་མཐོང་ནས་རང་གི་འཛིན་པས་སེམས་ཀྱང་རངས། །</s>
    <s id="110:2">འདི་ནི་སངས་རྒྱས་དག་གི་སྐུ་འགྲུབ་བསྟན་པའོ། །</s>
  </p>
  <p id="111">
    <s id="111:1">ཕུང་པོ་མ་ཡིན་ཁམས་མིན་མི་བརྫུན་མི་བདེན་ཏེ། །</s>
  </p>
  <p id="112">
    <s id="112:1">དག་མེད་རྣམ་པར་དག་མེད་དབང་པོས་མི་རེག་པ། །</s>
    <s id="112:2">རྟོག་པ་མེད་ཅིང་རྣམ་པར་མི་རྟོག་ཆུ་ཟླ་འདྲ། །</s>
  </p>
  <p id="113">
    <s id="113:1">བདེ་བར་གཤེགས་པའི་སྐུ་འདི་ལྟ་བར་སུ་འདོད་པ། །</s>
    <s id="113:2">སྐུ་ནི་རྒྱུ་དང་རྐྱེན་ལས་གྱུར་ཏེ་རང་བཞིན་མེད། །</s>
  </p>
  <p id="114">
    <s id="114:1">མ་སྐྱེས་མ་འགགས་སོང་བ་མེད་ཅིང་འཕོས་པའང་མེད། །</s>
  </p>
  <p id="115">
    <s id="115:1">བརྟགས་ན་འཇིག་རྟེན་གསུམ་ནི་སྒྱུ་མ་བཞིན་དུ་སྣང་། །</s>
  </p>
  <p id="116">
    <s id="116:1"><ref folio="F.237.a"/>རྒྱལ་བ་རྣམས་ཀྱི་སྐུ་ནི་མི་རྟོག་དེ་འདྲར་ལྟོས། །</s>
  </p>
  <p id="117">
    <s id="117:1">ཞི་མེད་རབ་ཞི་མ་ཡིན་ཞི་བྲལ་སྦྱོར་བའང་མེད། །</s>
  </p>
  <p id="118">
    <s id="118:1">ཆགས་མེད་རིགས་མེད་འདི་ན་ཆད་པ་སྟོང་པ་བཞིན། །</s>
    <s id="118:2">ཡང་ན་ངོ་བོ་ཉིད་ཀྱིས་ནམ་མཁའ་ལྟ་བུ་སྟེ། །</s>
  </p>
  <p id="119">
    <s id="119:1">དེ་ལྟར་མཐོང་ན་ཉིན་མཚན་སངས་རྒྱས་མཆོད་པ་ཡིན། །</s>
  </p>
  <p id="120">
    <s id="120:1">ཞིང་རྣམས་བྱེ་བ་སྟོང་ཕྲག་ཇི་ཙམ་ཕྱོགས་རྣམས་སུ། །སྲིད་པའི་རྩེ་མོ་བར་དུ་རིན་ཆེན་གང་བ་དག །</s>
  </p>
  <p id="121">
    <s id="121:1">སངས་རྒྱས་རྣམས་ལ་བསྐལ་མང་ཕྱེ་མའི་མཐར་འབུལ་བ། །</s>
    <s id="121:2">སྦྱིན་པ་དེ་ནི་མདོ་སྡེ་འདི་བྲིས་ཆར་མི་ཕོད། །</s>
  </p>
  <p id="122">
    <s id="122:1">གང་གཱའི་བྱེ་མ་སྙེད་པས་མང་བའི་བསྐལ་པར་ཡང་། །འགྲོ་ལ་སྙོམས་པའི་སེམས་ཀྱིས་བྱམས་པ་བསྒོམས་པ་བས། །</s>
    <s id="122:2">གང་ཞིག་ཡེ་ཤེས་ཕྱག་རྒྱ་ཏིང་འཛིན་མཆོག་མོས་པ། །ཚུལ་ཁྲིམས་དེ་ནི་བཟོད་པ་འདི་ཡི་ཆར་མི་ཕོད། །</s>
  </p>
  <p id="123">
    <s id="123:1">ཇི་ཙམ་སྔོན་གྱི་འཁོར་བ་དག་ནི་མཐའ་ཡས་པ། །དེ་སྲིད་བསྐལ་པར་སྲོག་ཆགས་ཀུན་ལ་རྟག་བཟོད་པ། །</s>
    <s id="123:2">རྒྱལ་བའི་ཕྱག་རྒྱ་འདི་ལ་དད་པ་གཅིག་བསྐྱེད་ན། །འདིར་དད་བསོད་ནམས་དང་ནི་རི་རབ་ཡུངས་འབྲུ་བཞིན། །</s>
    <s id="123:3">ཇི་ཙམ་འཇིག་རྟེན་གསུམ་གྱི་སེམས་ཅན་རྣམ་མང་སྐྱེས། །དེ་དག་མི་གང་བསྐལ་པ་མང་པོར་མགོར་ཐོགས་ཤིང་། །</s>
    <s id="123:4">ལུས་ཀྱང་མི་ངལ་ནམ་དུའང་གཡོ་བ་མི་སྐྱེད་པ། །བརྩོན་འགྲུས་དེ་ནི་བཟོད་པ་འདི་ཡི་ཆར་མི་ཕོད། །</s>
  </p>
  <p id="124">
    <s id="124:1">ཞིང་བརྒྱའི་བྱེ་མ་ཇི་སྙེད་དེ་བས་ལྷག་པ་ཡི། །བསྐལ་པ་མང་པོར་གང་རྣམས་བསམ་གཏན་བྱེད་པ་བས། །</s>
    <s id="124:2">མདོ་སྡེ་འདི་ལ་ཉིན་ཞག་གཅིག་ཙམ་སྦྱོར་བ་ཡང་། །བསོད་ནམས་དེ་ནི་བཟོད་པ་འདི་ཡི་དཔེར་མི་རུང་། །</s>
  </p>
  <p id="125">
    <s id="125:1">རྡུལ་ཁམས་ཇི་སྙེད་པ་ཡི་བསྐལ་པ་གྲངས་མེད་པར། །ཤེས་རབ་མཐའ་གཉིས་སྤངས་ལ་མངོན་པར་བརྩོན་པ་བས། །</s>
    <s id="125:2">གང་གིས་ཇི་སྐད་བཤད་པའི་ཡེ་ཤེས་འདི་རྟོགས་པ། །བསོད་ནམས་དེ་ཡང་རྒྱ་མཚོ་དང་ནི་ཆུ་ཐིགས་བཞིན། །</s>
    <s id="125:3">རྒྱལ་བ་ལ་ནི་གཟུགས་དང་མཚན་མར་མ་ལྟ་ཤིག །</s>
    <s id="125:4">བྱིས་པ་ལྟ་བུས་བདེ་བར་གཤེགས་ལ་སེམས་མ་ལྟར། །</s>
    <s id="125:5">གང་གིས་རབ་འབྱོར་ལྟ་བུར་ང་ནི་མཐོང་གྱུར་པ། །</s>
    <s id="125:6">དེས་ནི་སྟོང་གསུམ་ཀུན་གྱི་སྦྱིན་པ་ཐམས་ཅད་སྦྱངས། །</s>
  </p>
  <p id="126">
    <s id="126:1">དེ་ནས་བཅོམ་ལྡན་འདས་ཀྱིས་ཚིགས་སུ་བཅད་པ་དེ་དག་གསུངས་ནས། ཡང་གནས་བརྟན་ཤ་ར་དྭ་ཏིའི་བུ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="127">
    <s id="127:1">ཤ་ར་དྭ་ཏིའི་བུ་དེ་བཞིན་<ref folio="F.237.b"/>གཤེགས་པའི་ཡེ་ཤེས་ཀྱི་ཕྱག་རྒྱའི་ཏིང་ངེ་འཛིན་འདི་ནི་ཕྱོགས་བཅུའི་འཇིག་རྟེན་གྱི་ཁམས་ཀྱི་བྱང་ཆུབ་སེམས་དཔའ་ཐམས་ཅད་ཀྱི་སྒྲིབ་པ་མེད་པའི་ཡེ་ཤེས་མཐོང་བ་ཡོངས་སུ་རྫོགས་པར་འགྱུར་བའོ། །</s>
  </p>
  <p id="128">
    <s id="128:1">ཤ་ར་དྭ་ཏིའི་བུ་གང་ཞིག་སངས་རྒྱས་བཅོམ་ལྡན་འདས་རྣམས་མཐོང་བར་འདོད་ན་ལྷག་པའི་བསམ་པས་ཏིང་ངེ་འཛིན་འདི་ལ་རབ་ཏུ་སྦྱར་བར་བྱའོ། །</s>
  </p>
  <p id="129">
    <s id="129:1">བྱང་ཆུབ་སེམས་དཔའ་ལྷག་པའི་བསམ་པས་སྦྱོར་བ་ནི་ཉིན་ཞག་གཅིག་ཁོ་ནས་དེ་བཞིན་གཤེགས་པ་མཐོང་བར་འགྱུར་རོ། །</s>
  </p>
  <p id="130">
    <s id="130:1">ཤ་ར་དྭ་ཏིའི་བུ་གཞན་ཡང་བྱང་ཆུབ་སེམས་དཔའ་ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་ཀྱི་སངས་རྒྱས་བཅོམ་ལྡན་འདས་རྣམས་མཐོང་བར་འདོད་པ་དེས་ཏིང་ངེ་འཛིན་འདི་ལ་ཉིན་མཚན་དུ་སྦྱར་བར་བྱ་སྟེ</s>
  </p>
  <p id="131">
    <s id="131:1">ལྷག་པའི་བསམ་པས་འཇུག་པའི་བྱང་ཆུབ་སེམས་དཔའ་ནི་ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་ཀྱི་སངས་རྒྱས་བཅོམ་ལྡན་འདས་རྣམས་མཐོང་བར་འགྱུར་རོ། །</s>
  </p>
  <p id="132">
    <s id="132:1">ཤ་ར་དྭ་ཏིའི་བུ་དེ་བཞིན་གཤེགས་པའི་ཡེ་ཤེས་ཀྱི་ཕྱག་རྒྱའི་ཏིང་ངེ་འཛིན་འདི་ནི་བྱང་ཆུབ་སེམས་དཔའ་རྣམས་ཀྱི་སྒོ་མཐའ་ཡས་པ་སྒྲུབ་པའི་གཟུངས་ཀྱི་ཆོས་ཀྱི་ཚུལ་སྒྲུབ་པར་འགྱུར་བའོ། །</s>
  </p>
  <p id="133">
    <s id="133:1">འདི་ནི་གཟུངས་ཀྱི་སྒོ་རྣམས་ཀྱི་གནས་སོ། །</s>
  </p>
  <p id="134">
    <s id="134:1">འདི་ལས་གཟུངས་ཀྱི་སྒོ་རྣམས་འབྱུང་ངོ་། །</s>
  </p>
  <p id="135">
    <s id="135:1">ཏིང་ངེ་འཛིན་འདི་ནི་བྱང་ཆུབ་སེམས་དཔའ་རྣམས་ཀྱི་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཡོངས་སུ་འགྲུབ་པར་འགྱུར་བ་དང་། དཔེ་བྱད་བཟང་པོ་བརྒྱད་ཅུ་ཡོངས་སུ་རྫོགས་པར་འགྱུར་བའོ། །</s>
  </p>
  <p id="136">
    <s id="136:1">བྱང་ཆུབ་སེམས་དཔའི་ཏིང་ངེ་འཛིན་འདི་ལ་རབ་ཏུ་སྦྱོར་བ་ནི་ལས་ཀྱི་སྒྲིབ་པ་ཐམས་ཅད་ཡོངས་སུ་དག་པ་འཐོབ་བོ། །</s>
    <s id="136:2">བདུད་ཀྱི་ལས་ཐམས་ཅད་ལས་ཀྱང་ཡང་དག་པར་འདའོ། །</s>
  </p>
  <p id="137">
    <s id="137:1">འགྲོ་བ་དང་བཅས་པར་དེ་བཞིན་གཤེགས་པ་ལ་བསྙེན་བཀུར་བྱེད་པ་མ་ཡིན། སྤྱོད་པ་མ་ཡིན། </s>
  </p>
  <p id="138">
    <s id="138:1">བྱང་ཆུབ་སེམས་དཔའི་ཏིང་ངེ་འཛིན་འདི་ལ་སྦྱོར་བ་ནི་གང་ཅི་སྨྲ་བ་དེ་དག་ཐམས་ཅད་འཁྲུལ་པ་མེད་དོ། །</s>
  </p>
  <p id="139">
    <s id="139:1">དེའི་ལུས་ཀྱི་ལས་གང་ཅི་ཡིན་པ་དེ་དག་ཐམས་ཅད་ཀྱང་སྐྱོན་མེད་དོ། །</s>
  </p>
  <p id="140">
    <s id="140:1">ངག་གི་ལས་གང་ཅི་ཡིན་པ་དེ་དག་ཐམས་ཅད་ཀྱང་ཀུན་ཏུ་འབྱུང་བ་མེད་དོ། །</s>
  </p>
  <p id="141">
    <s id="141:1">ཡིད་ཀྱི་ལས་གང་ཅི་ཡིན་པ་དེ་དག་ཐམས་ཅད་ཀྱང་ཀུན་ནས་ཉོན་མོངས་པ་མེད་དོ། །</s>
  </p>
  <p id="142">
    <s id="142:1">ཤ་ར་དྭ་ཏིའི་བུ་བྱང་ཆུབ་སེམས་དཔའ་དེ་བཞིན་གཤེགས་པ་རྣམས་ཀྱི་ལྡེམ་པོ་ངག་ཁོང་དུ་ཆུད་<ref folio="F.238.a"/>པར་འདོད་པས་ཏིང་ངེ་འཛིན་འདི་ལ་སྦྱར་བར་བྱའོ། །</s>
  </p>
  <p id="143">
    <s id="143:1">ཆོས་བསྟན་པར་ཁོང་དུ་ཆུད་པར་འདོད་པས་ཏིང་ངེ་འཛིན་འདི་ལ་སྦྱར་བར་བྱའོ། །</s>
  </p>
  <p id="144">
    <s id="144:1">ཆོས་ཀྱི་མཚམས་སྦྱར་བ་སྟོན་པར་འདོད་པས་ཏིང་ངེ་འཛིན་འདི་ལ་སྦྱར་བར་བྱའོ། །</s>
  </p>
  <p id="145">
    <s id="145:1">བདེན་པའི་ཚུལ་ཁོང་དུ་ཆུད་པར་འདོད་པས་ཏིང་ངེ་འཛིན་འདི་ལ་སྦྱར་བར་བྱའོ། །</s>
  </p>
  <p id="146">
    <s id="146:1">ཡང་དག་པའི་མཐའ་མངོན་དུ་བྱ་བར་འདོད་པས་ཏིང་ངེ་འཛིན་འདི་ལ་སྦྱར་བར་བྱའོ། །</s>
  </p>
  <p id="147">
    <s id="147:1">རྟེན་ཅིང་འབྲེལ་པར་འབྱུང་བ་ཁོང་དུ་ཆུད་པར་འདོད་པས་ཏིང་ངེ་འཛིན་འདི་ལ་སྦྱར་བར་བྱའོ། །</s>
  </p>
  <p id="148">
    <s id="148:1">སེམས་ཅན་གྱི་མོས་པ་ཇི་ལྟ་བ་བཞིན་དུ་ཤེས་པར་བྱ་བར་འདོད་པས་ཏིང་ངེ་འཛིན་འདི་ལ་སྦྱར་བར་བྱའོ། །</s>
  </p>
  <p id="149">
    <s id="149:1">བསམ་པ་ཇི་ལྟ་བ་བཞིན་དུ་སངས་རྒྱས་ཀྱི་ཞིང་གི་ཡོན་ཏན་བཀོད་པ་ཕུན་སུམ་ཚོགས་པ་ཡོངས་སུ་གཟུང་བར་འདོད་པས་ཏིང་ངེ་འཛིན་འདི་ལ་སྦྱར་བར་བྱའོ། །</s>
  </p>
  <p id="150">
    <s id="150:1">འོད་ཕུན་སུམ་ཚོགས་པ་སྒྲུབ་པར་འདོད་པས་ཏིང་ངེ་འཛིན་འདི་ལ་སྦྱར་བར་བྱའོ། །</s>
  </p>
  <p id="151">
    <s id="151:1">འཁོར་ཕུན་སུམ་ཚོགས་པ་ཡོངས་སུ་རྫོགས་པར་འདོད་པས་ཏིང་ངེ་འཛིན་འདི་ལ་སྦྱར་བར་བྱའོ། །</s>
  </p>
  <p id="152">
    <s id="152:1">ཚེ་ཕུན་སུམ་ཚོགས་པ་ཡོངས་སུ་རྫོགས་པར་འདོད་པས་ཏིང་ངེ་འཛིན་འདི་ལ་སྦྱར་བར་བྱའོ། །</s>
  </p>
  <p id="153">
    <s id="153:1">བཀོད་པ་ཕུན་སུམ་ཚོགས་པ་ཡོངས་སུ་རྫོགས་པར་འདོད་པས་ཏིང་ངེ་འཛིན་འདི་ལ་སྦྱར་བར་བྱའོ། །</s>
  </p>
  <p id="154">
    <s id="154:1">བསྟན་པ་ཕུན་སུམ་ཚོགས་པ་ཡོངས་སུ་རྫོགས་པར་འདོད་པས་ཏིང་ངེ་འཛིན་འདི་ལ་སྦྱར་བར་བྱའོ། །</s>
  </p>
  <p id="155">
    <s id="155:1">བྱང་ཆུབ་སེམས་དཔའ་སེམས་དཔའ་ཆེན་པོ་བདག་དང་གཞན་གྱི་བསམ་པ་ཐམས་ཅད་ཡོངས་སུ་རྫོགས་པར་འདོད་པས་ཏིང་ངེ་འཛིན་འདི་ལ་སྦྱར་བར་བྱའོ། །</s>
  </p>
  <p id="156">
    <s id="156:1">ཡོངས་སུ་ཚོལ་བ་དང་། མོས་པ་དང་། ཡི་གེར་འདྲི་བ་དང་། ཀློག་པ་དང་། འཛིན་པ་དང་། འཆང་བ་དང་། བསྒོམ་པའི་ཕྱིར་ཏིང་ངེ་འཛིན་འདི་ལ་སྦྱར་བར་བྱའོ། །</s>
  </p>
  <p id="157">
    <s id="157:1">དེ་ཅིའི་ཕྱིར་ཞེ་ན། </s>
    <s id="157:2">དེ་དག་ཐམས་ཅད་དེ་ལ་དཀའ་བར་མི་འགྱུར་བའི་ཕྱིར་རོ། །</s>
  </p>
  <p id="158">
    <s id="158:1">ཤ་ར་དྭ་ཏིའི་བུ་འདི་ལྟ་སྟེ། དཔེར་ན་ཡིད་བཞིན་གྱི་ནོར་བུ་རིན་པོ་ཆེ་ཆེན་པོ་འདོད་པ་ཐམས་ཅད་སྦྱིན་པ་ཞེས་བྱ་བའམ། </s>
    <s id="158:2">འདོད་པ་ཐམས་ཅད་སྦྱིན་པའི་ཤིང་གིས་སེམས་ཅན་རྣམས་ཀྱི་བསམ་པ་ཐམས་ཅད་ཡོངས་སུ་རྫོགས་པར་བྱེད་དོ། །</s>
  </p>
  <p id="159">
    <s id="159:1">ཤ་ར་དྭ་ཏིའི་བུ་དེ་བཞིན་དུ་ཏིང་ངེ་འཛིན་འདི་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་<ref folio="F.238.b"/>བསམ་པ་ཐམས་ཅད་རྣམ་པ་ཐམས་ཅད་དུ་ཡོངས་སུ་རྫོགས་པར་བྱེད་དོ། །</s>
  </p>
  <p id="160">
    <s id="160:1">དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །</s>
  </p>
  <p id="161">
    <s id="161:1">ཡེ་ཤེས་མཐའ་ཡས་ཕྱག་རྒྱ་མདོ་སྡེ་འདི། །</s>
    <s id="161:2">ཡེ་ཤེས་ཕུང་པོ་ཡེ་ཤེས་ཁྱད་འཕགས་མཆོག །</s>
    <s id="161:3">ཡེ་ཤེས་འོད་དང་ཡེ་ཤེས་འབྱོར་པའི་མཛོད། །</s>
  </p>
  <p id="162">
    <s id="162:1">ཡེ་ཤེས་འབྱུང་གནས་ཡེ་ཤེས་སྒོར་འཇུག་པ། །</s>
    <s id="162:2">ཤེས་དབང་ཤེས་རབ་འབྱུང་གནས་ཤེས་རབ་ས། །</s>
    <s id="162:3">ཤེས་རབ་སྒྲོན་མ་ཤེས་རབ་འོད་མུན་སེལ། །</s>
    <s id="162:4">ཤེས་རབ་མི་ཟད་ཤེས་རབ་ཚུལ་རབ་བཤད། །</s>
  </p>
  <p id="163">
    <s id="163:1">ཉི་མ་བཞིན་དུ་འཇིག་རྟེན་གསུམ་ན་ལྷན། །</s>
    <s id="163:2">མཉམ་པ་འབྱོར་པ་མཉམ་པ་ཉིད་ལ་གནས། །</s>
  </p>
  <p id="164">
    <s id="164:1">འཛིན་པ་ཐམས་ཅད་གཅོད་དང་བདེན་པའི་ཚུལ། །</s>
    <s id="164:2">ཏིང་འཛིན་ཀུན་སྒོ་ཡེ་ཤེས་ཕྱག་རྒྱ་ནི། །</s>
    <s id="164:3">སངས་རྒྱས་སོ་སོ་ཡང་དག་རིག་པའི་རིག །</s>
  </p>
  <p id="165">
    <s id="165:1">ཟད་མི་ཤེས་པའི་ནོར་མཛོད་ཕ་རོལ་འགྲོ། །</s>
  </p>
  <p id="166">
    <s id="166:1">ཤེས་རབ་རྫུ་འཕྲུལ་ཤེས་རབ་འབྱུང་གནས་གཏེར། །</s>
    <s id="166:2">བསམ་པ་ཇི་བཞིན་དགའ་བདེའི་རྩ་བ་སྟེ། །</s>
  </p>
  <p id="167">
    <s id="167:1">ཏིང་འཛིན་ཕྱག་རྒྱ་འདི་ནི་བདེ་གཤེགས་ནོར། །</s>
    <s id="167:2">རིན་ཆེན་ལྡན་པའི་ཡུལ་འཁོར་རྒྱལ་པོས་བསྟེན། །</s>
  </p>
  <p id="168">
    <s id="168:1">རིན་ཆེན་དམ་པ་རིན་ཆེན་མཆོག་འབྱུང་གནས། །</s>
    <s id="168:2">འདོད་ཆགས་རྡུལ་དང་ཞེ་སྡང་དྲི་མ་སེལ། །</s>
  </p>
  <p id="169">
    <s id="169:1">མདོ་བཤད་འདི་ནི་རིན་ཆེན་རྩ་བའོ། །</s>
  </p>
  <p id="170">
    <s id="170:1">ཞི་ཞིང་ཞི་ལ་ཡིད་ནི་ཞི་བྱེད་པ། །</s>
    <s id="170:2">མཛེས་པ་བྱེད་དང་བདག་ཏུ་ལྟ་བ་སྦྱོང་། །</s>
  </p>
  <p id="171">
    <s id="171:1">སངས་རྒྱས་གཟུངས་ཀྱི་ཕྱག་རྒྱ་འདི་རྙེད་པས། །དཔའ་བོའི་མཚོན་གྱིས་བདུད་ནི་རབ་ཏུ་འཇོམས། །</s>
    <s id="171:2">ཤེས་བྱའི་སྲོག་ཆགས་ཡེ་ཤེས་ཤེས་བྱེད་པ། །</s>
    <s id="171:3">ཡེ་ཤེས་འབྱུང་གནས་ཡེ་ཤེས་འབྱོར་ཤེས་རབ། །</s>
    <s id="171:4">ཡེ་ཤེས་སྣང་བ་ཕ་རོལ་མཐའ་ཡས་ཏེ། །</s>
  </p>
  <p id="172">
    <s id="172:1">མདོ་སྡེ་འདི་ནི་ཡེ་ཤེས་སྒོ་འབྱུང་གནས། །</s>
    <s id="172:2">དུལ་བ་འདུལ་བ་མདུད་པ་གཉིས་གཅོད་དེ། །</s>
  </p>
  <p id="173">
    <s id="173:1">ལྟ་བྱས་དྲུག་ཅུ་གཉིས་ཀྱི་ལྟ་བ་སྦྱོང་། །</s>
  </p>
  <p id="174">
    <s id="174:1">རྒྱལ་བའི་སྒོ་སྟེ་བདུད་རྩི་འཐོབ་པར་འགྱུར། །</s>
  </p>
  <p id="175">
    <s id="175:1">འདི་ནི་སུམ་ཅུ་རྩ་གཉིས་མཚན་འབྱུང་གནས། །</s>
    <s id="175:2">བྱང་ཆུབ་ཤིན་ཏུ་བྱང་ཆུབ་རང་བཞིན་འཐུན། །</s>
    <s id="175:3">མུ་སྟེགས་ཤེས་བྱེད་བྱང་ཆུབ་རྒྱུ་ཤེས་བྱེད། །</s>
    <s id="175:4">བྱང་ཆུབ་འདི་ནི་གཉིད་ལོག་སད་བྱེད་པ། །</s>
    <s id="175:5">བྱང་ཆུབ་ཚུལ་འདིར་མཐའ་ཡས་ཟད་མི་ཤེས། །</s>
  </p>
  <p id="176">
    <s id="176:1">ཆོས་ཀྱི་ཚུལ་དང་རིགས་པ་རྣམ་པར་སྒོམ། །</s>
  </p>
  <p id="177">
    <s id="177:1">མཐའ་ཡས་པ་ཡི་གཟུངས་རྣམས་རབ་ཏུ་སྒྲུབ། །</s>
  </p>
  <p id="178">
    <s id="178:1">སྟོབས་བཅུ་རྣམས་ཀྱི་ཆོས་ལ་འཇུག་པ་སྟེ། །</s>
  </p>
  <p id="179">
    <s id="179:1">གཟུངས་འདི་ཉིད་ནི་རྒྱ་མཚོ་ལྟ་བུའོ། །</s>
  </p>
  <p id="180">
    <s id="180:1"><ref folio="F.239.a"/>འདི་ནི་སྦྱིན་པའི་ཕ་རོལ་ཕྱིན་པ་སྒྲུབ། །</s>
  </p>
  <p id="181">
    <s id="181:1">འདི་ནི་ཚུལ་ཁྲིམས་ཕ་རོལ་ཕྱིན་དང་བཟོད། །</s>
  </p>
  <p id="182">
    <s id="182:1">བརྩོན་འགྲུས་བསམ་གཏན་ཤེས་རབ་མི་ཟད་དེ། །</s>
  </p>
  <p id="183">
    <s id="183:1">འདིར་གནས་ཕ་རོལ་ཕྱིན་པ་ཕུན་སུམ་ཚོགས། །</s>
    <s id="183:2">ལས་དང་ཉོན་མོངས་པ་ལ་འཇིགས་མ་བྱེད། །</s>
  </p>
  <p id="184">
    <s id="184:1">བློ་གྲོས་ངན་པའི་བདུད་ཀྱིས་མ་འཇིགས་ཤིག །</s>
    <s id="184:2" flag="alternateSource">འདི་ལ་སྦྱོར་ལ་རབ་ཏུ་མཆོད་མེད་དེ། །</s>
  </p>
  <p id="185">
    <s id="185:1">ཇི་ལྟར་བསམ་བཞིན་བྱང་ཆུབ་དེ་འཚང་རྒྱ། །</s>
  </p>
  <p id="186">
    <s id="186:1">མདོ་སྡེ་འདི་ནི་ཡོངས་སུ་གཟུང་བའི་ཕྱིར། །ཕྱོགས་བཅུ་གང་ལྷགས་བྱང་ཆུབ་མི་ཕྱེད་སྣོད། །</s>
    <s id="186:2" flag="alternateSource">སྲས་རྣམས་དག་ནི་བསྐལ་པ་བཟང་འདི་ལ། །འདུག་པ་དེ་དག་དབང་དུ་གྱུར་པ་ཡིན། །</s>
  </p>
  <p id="187">
    <s id="187:1">འདི་ནི་འདས་པའི་སངས་རྒྱས་རྣམས་ཀྱི་ཡུམ། །</s>
    <s id="187:2">མདོ་སྡེ་འདི་ནི་མ་བྱོན་རྣམས་ཀྱི་ཡུམ། །</s>
    <s id="187:3">ད་ལྟར་བྱུང་བ་ཐམས་ཅད་འདི་ལས་བྱུང་། །</s>
  </p>
  <p id="188">
    <s id="188:1">དེ་ཕྱིར་རྒྱལ་བའི་སྤུན་རྣམས་འདིར་སྦྱོར་ཅིག །</s>
  </p>
  <p id="189">
    <s id="189:1">གང་དག་མདོ་འདི་ཚུལ་ལ་རབ་གནས་པ། །དེ་དག་དེ་བཞིན་གཤེགས་པའི་ནོར་འཐོབ་ཅིང་། །</s>
    <s id="189:2">ལས་ཀྱང་རྣམ་དག་སྤྱོད་པ་རྫོགས་པར་འགྱུར། །</s>
  </p>
  <p id="190">
    <s id="190:1">མི་ལྡོག་ས་འཐོབ་འདམ་ལས་རྒལ་བར་འགྱུར། །</s>
  </p>
  <p id="191">
    <s id="191:1">བཅོམ་ལྡན་འདས་ཀྱིས་ཆོས་ཀྱི་རྣམ་གྲངས་འདི་བཤད་པ་ན། བྱང་ཆུབ་སེམས་དཔའ་ཁྲག་ཁྲིག་གང་གཱའི་ཀླུང་སུམ་ཅུའི་བྱེ་མ་སྙེད་ཀྱིས་ཏིང་ངེ་འཛིན་འདི་ཐོབ་བོ། །</s>
    <s id="191:2">བྱང་ཆུབ་སེམས་དཔའ་ཁྲག་ཁྲིག་ཕྲག་དྲུག་ཅུ་རྩ་བརྒྱད་ནི་བསྐལ་པ་བརྒྱ་སྟོང་ནས་བསགས་པའི་ལས་ཀྱི་སྒྲིབ་པ་རྣམ་པར་དག་ནསབླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏེ། </s>
  </p>
  <p id="192">
    <s id="192:1">དེ་དག་ཐམས་ཅད་ཀྱིས་སྐད་ཅིག་མི་ཟད་པ་བསྒྲུབས་པ་ཞེས་བྱ་བའི་གཟུངས་ཐོབ་བོ། །</s>
    <s id="192:2">ལྷ་དང་མིའི་སྐྱེ་དགུ་དཀྲིགས་པ་ཕྲག་དྲུག་ཅུ་པོ་གང་དག་སྔོན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་མ་བསྐྱེད་པ་དེ་དག་ཐམས་ཅད་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་ནས། ཐམས་ཅད་ཏིང་ངེ་འཛིན་འདི་ལ་རྗེས་སུ་ཡི་རང་ངོ་། །</s>
  </p>
  <p id="193">
    <s id="193:1">དེ་དག་ཏིང་ངེ་འཛིན་འདི་ལ་རྗེས་སུ་ཡི་རང་བ་དང་ལྡན་པའི་དགེ་བའི་རྩ་བ་དེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ནས། </s>
  </p>
  <p id="194">
    <s id="194:1">དེ་དག་ཐམས་ཅད་བཅོམ་ལྡན་འདས་ཀྱིས་བསྐལ་པ་འབུམ་ཕྲག་སུམ་ཅུ་ན་འཇིགས་པ་མེད་པ་ཞེས་བྱ་བའི་དེ་བཞིན་གཤེགས་པ་དགྲ་བཅོམ་པ་<ref folio="F.239.b"/>ཡང་དག་པར་རྫོགས་པའི་སངས་རྒྱས་སུ་འགྱུར་རོ། །ཞེས་ལུང་བསྟན་ཏོ། །</s>
  </p>
  <p id="195">
    <s id="195:1">དེ་དག་ལས་ཁ་ཅིག་ཡུན་རིང་པོ་ནས་སྨོན་ལམ་བཏབ་པ་དང་ལྡན་པ་དག་ནི་བཟོད་པ་ཐོབ་བོ། །</s>
    <s id="195:2">ཁ་ཅིག་སྨོན་ལམ་མྱུར་དུ་འདེབས་པ་དེ་དག་ནི་སངས་རྒྱས་ཀྱི་ཞིང་སྣ་ཚོགས་སུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་སྟེ</s>
  </p>
  <p id="196">
    <s id="196:1">ཐམས་ཅད་ཀྱང་འདི་ལྟ་སྟེ། འཇིགས་པ་མེད་པ་ཞེས་བྱ་བར་མིང་འཐུན་པར་འགྱུར་རོ། །</s>
  </p>
  <p id="197">
    <s id="197:1">དེ་ནས་བཅོམ་ལྡན་འདས་ཀྱིས་ཐམས་ཅད་དང་ལྡན་པའི་འཁོར་ལ་རྣམ་པར་གཟིགས་ནས། འཇམ་དཔལ་གཞོན་ནུར་གྱུར་པ་ལ་བཀའ་སྩལ་པ། </s>
    <s id="197:2">འཇམ་དཔལ་དེ་ལྟ་བས་ན། ཁྱོད་མི་དམིགས་པའི་ཚུལ་དུ་གནས་ཤིང་སྤྲོས་པ་མེད་པ་ལ་དགའ་བས་མི་གནས་པར་སྤྱད་པར་བྱའོ། །</s>
  </p>
  <p id="198">
    <s id="198:1">ཆོས་ཐམས་ཅད་ལ་མི་གནས་པར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བསྐལ་པ་གྲངས་མེད་པ་བྱེ་བ་ཁྲག་ཁྲིག་བརྒྱ་སྟོང་དུ་བསྒྲུབས་པ་འདི་ཀུན་ཏུ་བསྲུང་བར་བྱའོ། །</s>
  </p>
  <p id="199">
    <s id="199:1">གཟུང་བ་དང་། བཅངས་པ་དང་། གཞན་དག་ལ་ཡང་རྒྱ་ཆེར་ཡང་དག་པར་རབ་ཏུ་བསྟན་པར་བྱའོ། །</s>
  </p>
  <p id="200">
    <s id="200:1">སྤྲོས་པ་མེད་པ་ལ་དགའ་བར་བྱའོ། །</s>
  </p>
  <p id="201">
    <s id="201:1">གནས་མེད་པར་སྤྱོད་པ་དང་། </s>
    <s id="201:2">ཆོས་ཐམས་ཅད་ལ་མི་གནས་པ་དང་། ཕྲག་དོག་མེད་པར་བྱའོ། །</s>
  </p>
  <p id="202">
    <s id="202:1">དེ་ནས་འཇམ་དཔལ་གཞོན་ནུར་གྱུར་པ་སྟན་ལས་ལངས་ཏེ། </s>
  </p>
  <p id="203">
    <s id="203:1">གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། </s>
  </p>
  <p id="204">
    <s id="204:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="205">
    <s id="205:1">བཅོམ་ལྡན་འདས་ཆོས་ཐམས་ཅད་གཟུང་དུ་མ་མཆིས་པའི་སླད་དུ་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདི་ཀུན་ཏུ་བསྲུང་ཞིང་རབ་ཏུ་བསྲུང་བར་སྤྲོའོ། །</s>
    <s id="205:2">བཅོམ་ལྡན་འདས་བྱང་ཆུབ་གང་ལགས་པ་དེ་ནི་གང་གི་ཡང་མ་ལགས། </s>
    <s id="205:3">གང་ནས་ཀྱང་མ་ལགས། </s>
    <s id="205:4">གང་ན་ཡང་མ་ལགས། </s>
    <s id="205:5">གང་གིས་ཀྱང་མ་ལགས། </s>
    <s id="205:6">ཅི་ཡང་མ་ལགས་ཏེ། </s>
  </p>
  <p id="206">
    <s id="206:1">མི་སྣང་བ། གཟུང་དུ་མ་མཆིས་པ་ཐོབ་པ་མ་ལགས་པ། ཆུད་ཟོས་པ་མ་ལགས་པའོ། །</s>
  </p>
  <p id="207">
    <s id="207:1">དེ་ནས་འཁོར་དེ་ལས་བྱང་ཆུབ་སེམས་དཔའ་བྱེ་བ་བརྒྱ་ཕྲག་སུམ་ཅུ་སྟན་ལས་ལངས་ནས། ཐལ་མོ་སྦྱར་ཏེ་བཅོམ་ལྡན་<ref folio="F.240.a"/>འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="208">
    <s id="208:1">བཅོམ་ལྡན་འདས་བདག་ཅག་ཀྱང་དེ་བཞིན་གཤེགས་པའི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བསྐལ་པ་གྲངས་མ་མཆིས་པ། བྱེ་བ་ཁྲག་ཁྲིག་བརྒྱ་སྟོང་དུ་བསྒྲུབས་པ་འདི་བསྲུང་བ་དང་། གཟུང་བ་དང་། བསྟན་པ་དང་། གཞན་དག་ལ་ཡང་རྒྱ་ཆེར་ཡང་དག་པར་རབ་ཏུ་བསྟན་པར་སྤྲོའོ་ཞེས་གསོལ་ནས</s>
  </p>
  <p id="209">
    <s id="209:1">བྱང་ཆུབ་སེམས་དཔའ་དེ་དག་ཐམས་ཅད་ཀྱིས་རང་རང་གི་གོས་བཅོམ་ལྡན་འདས་ཀྱི་སྐུ་དེ་ལ་མངོན་པར་གསོལ་ཏེ། སྨོན་ལམ་ཡང་བཏབ་བོ། །</s>
    <s id="209:2">དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་བཀའ་སྩལ་པ། </s>
    <s id="209:3">བྱམས་པ་ཕྱི་མའི་ཚེ་ཕྱི་མའི་དུས་ལྔ་བརྒྱ་པ་ཐ་མ་ལ་དམ་པའི་ཆོས་ཡོངས་སུ་གཟུང་བའི་བསམ་པས་སོམས་ཤིག །</s>
    <s id="209:4">འདི་ཁྱོད་ཀྱི་ལས་ཡིན་ནོ། །</s>
  </p>
  <p id="210">
    <s id="210:1">དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་སྟན་ལས་ལངས་ནས་བླ་གོས་ཕྲག་པ་གཅིག་ཏུ་གཟར་ཏེ། པུས་མོ་གཡས་པའི་ལྷ་ང་ས་ལ་བཙུགས་ནས། </s>
  </p>
  <p id="211">
    <s id="211:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། </s>
    <s id="211:2">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="212">
    <s id="212:1">བཅོམ་ལྡན་འདས་དམ་པའི་ཆོས་ཡོངས་སུ་བཟུང་བའི་བསམ་པས་བསམས་ལགས་སོ། །</s>
    <s id="212:2">དེ་སྐད་ཅེས་གསོལ་པ་དང་། </s>
    <s id="212:3">བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="213">
    <s id="213:1">བྱམས་པ་བྱང་ཆུབ་སེམས་དཔའ་བྱེ་བ་བརྒྱ་ཕྲག་སུམ་ཅུ་པོ་འདི་དག་གི་ནང་ན་བརྒྱད་སྟོང་ནི་དམ་པའི་ཆོས་འཛིན་པ། དམ་པའི་ཆོས་ཡོངས་སུ་འཛིན་པར་གནས་པར་འགྱུར་རོ། །</s>
  </p>
  <p id="214">
    <s id="214:1">བྱང་ཆུབ་སེམས་དཔའ་ལྷག་མ་ནི་དམུ་རྒོད་དམིགས་པར་འཛིན་པ་ལ་མངོན་པར་ཞེན་པ། དམ་པའི་ཆོས་འཛིན་པ་མ་ཡིན་པར་འགྱུར་ཏེ། </s>
  </p>
  <p id="215">
    <s id="215:1">དེ་དག་ཕྱི་མའི་ཚེ་ཕྱི་མའི་དུས་ལྔ་བརྒྱ་པ་ཐ་མའི་ཚེ། ང་ཡི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བསྐལ་པ་གྲངས་མེད་པ་བྱེ་བ་ཁྲག་ཁྲིག་བརྒྱ་སྟོང་དུ་བསྒྲུབས་པ་འདི་སྤོང་བར་འགྱུར། </s>
  </p>
  <p id="216">
    <s id="216:1">འགལ་བར་བྱེད་པར་འགྱུར། </s>
  </p>
  <p id="217">
    <s id="217:1">མི་སྟོན་པར་འགྱུར། </s>
  </p>
  <p id="218">
    <s id="218:1">མི་འཛིན་པར་འགྱུར་ཏེ། </s>
  </p>
  <p id="219">
    <s id="219:1">རབ་ཏུ་འཛིན་པར་མི་འགྱུར་རོ། །</s>
  </p>
  <p id="220">
    <s id="220:1">དེ་ཅིའི་ཕྱིར་ཞེ་ན། </s>
    <s id="220:2">བྱམས་པ་རྣམ་པ་བདུན་གྱིས་བྱང་ཆུབ་སེམས་དཔའ་བྱང་ཆུབ་ཏུ་<ref folio="F.240.b"/>སེམས་བསྐྱེད་དོ། །</s>
  </p>
  <p id="221">
    <s id="221:1">བདུན་གང་ཞེ་ན། </s>
    <s id="221:2">འདི་ལྟ་སྟེ། </s>
  </p>
  <p id="222">
    <s id="222:1">སངས་རྒྱས་བཅོམ་ལྡན་འདས་རྣམས་ཀྱིས་བྱང་ཆུབ་སེམས་དཔའ་བྱང་ཆུབ་ཏུ་སེམས་བསྐྱེད་པ་དང་། </s>
    <s id="222:2">དམ་པའི་ཆོས་རྣམ་པར་འཇིག་པའི་དུས་ན་དམ་པའི་ཆོས་ཡོངས་སུ་བསྲུང་བའི་ཕྱིར་བྱང་ཆུབ་སེམས་དཔའ་བྱང་ཆུབ་ཏུ་སེམས་བསྐྱེད་པ་དང་། </s>
    <s id="222:3">སྡུག་བསྔལ་སྣ་ཚོགས་ཀྱིས་ཡོངས་སུ་གཟིར་བའི་སེམས་ཅན་གྱི་ཁམས་མཐོང་ནས་སྙིང་རྗེ་ཆེན་པོ་སྐྱེས་ཏེ་བྱང་ཆུབ་སེམས་དཔའ་བྱང་ཆུབ་ཏུ་སེམས་བསྐྱེད་པ་དང་། </s>
    <s id="222:4">བྱང་ཆུབ་སེམས་དཔས་བྱང་ཆུབ་སེམས་དཔའ་བྱང་ཆུབ་ཏུ་སེམས་བསྐྱེད་པ་དང་། </s>
    <s id="222:5">བསྟི་སྟང་དུ་བྱས་ཏེ་སྦྱིན་པ་བཟང་པོ་ཡིད་དུ་འོང་བ་བྱིན་ནསབྱང་ཆུབ་སེམས་དཔའ་བདག་ཉིད་བྱང་ཆུབ་ཏུ་སེམས་བསྐྱེད་པ་དང་། </s>
    <s id="222:6">གཞན་ཡང་བྱང་ཆུབ་ཏུ་སེམས་བསྐྱེད་པ་མཐོང་ནས་བྱང་ཆུབ་སེམས་དཔའ་བྱང་ཆུབ་ཏུ་སེམས་བསྐྱེད་པ་དང་། </s>
    <s id="222:7">དེ་བཞིན་གཤེགས་པའི་སྐུའི་མཚན་དང་དཔེ་བྱད་བཟང་པོའི་རྒྱན་སྣ་ཚོགས་ཀྱི་ཡོན་ཏན་བསྔགས་པ་ཡོངས་སུ་རྫོགས་པ་ཐོས་ནས་བྱང་ཆུབ་སེམས་དཔའ་བྱང་ཆུབ་ཏུ་སེམས་བསྐྱེད་པ་སྟེ། </s>
  </p>
  <p id="223">
    <s id="223:1">བྱམས་པ་རྣམ་པ་བདུན་པོ་དེ་དག་གིས་བྱང་ཆུབ་སེམས་དཔའ་བྱང་ཆུབ་ཏུ་སེམས་བསྐྱེད་དོ། །</s>
  </p>
  <p id="224">
    <s id="224:1">བྱམས་པ་དེ་ལ་གང་བྱང་ཆུབ་སེམས་དཔའ་སངས་རྒྱས་བཅོམ་ལྡན་འདས་རྣམས་ཀྱིས་བྱང་ཆུབ་ཏུ་སེམས་བསྐྱེད་པ་གང་ཡིན་པ་དང་། </s>
    <s id="224:2">གང་དམ་པའི་ཆོས་རྣམ་པར་འཇིག་པའི་དུས་ན་དམ་པའི་ཆོས་ཡོངས་སུ་བསྲུང་བར་བྱ་བའི་ཕྱིར་བྱང་ཆུབ་སེམས་དཔའ་བྱང་ཆུབ་ཏུ་སེམས་བསྐྱེད་པ་གང་ཡིན་པ་དང་། </s>
    <s id="224:3">གང་སྡུག་བསྔལ་སྣ་ཚོགས་ཀྱིས་ཡོངས་སུ་གཟིར་བའི་སེམས་ཅན་གྱི་ཁམས་མཐོང་ནས་སེམས་ཅན་ཐམས་ཅད་ལ་སྙིང་རྗེ་ཆེན་པོ་སྐྱེས་ཏེབྱང་ཆུབ་སེམས་དཔའ་བྱང་ཆུབ་ཏུ་སེམས་བསྐྱེད་པ་གང་ཡིན་པ་དང་། </s>
    <s id="224:4">བྱམས་པ་སེམས་བསྐྱེད་པ་འདི་གསུམ་ནི་སངས་རྒྱས་བཅོམ་ལྡན་འདས་རྣམས་ཀྱི་བྱང་ཆུབ་བསྲུང་བ་ཡིན་ཏེ། </s>
  </p>
  <p id="225">
    <s id="225:1">མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །</s>
  </p>
  <p id="226">
    <s id="226:1">བྱམས་པ་སེམས་བསྐྱེད་པ་དེ་དག་ལས་ལྷག་མ་བཞི་ནི་བྱང་ཆུབ་སེམས་དཔའ་དམུ་རྒོད་དམ་པའི་ཆོས་འཛིན་པ་མ་ཡིན་པར་འགྱུར་བའོ། །</s>
  </p>
  <p id="227">
    <s id="227:1">བྱམས་པ་བྱང་ཆུབ་སེམས་དཔའ་ཆོས་ལྔ་དང་ལྡན་ན་ཕྱིར་མི་ལྡོག་<ref folio="F.241.a"/>པའི་ཆོས་སུ་རིག་པར་བྱའོ། །</s>
  </p>
  <p id="228">
    <s id="228:1">ལྔ་གང་ཞེ་ན། </s>
    <s id="228:2">འདི་ལྟ་སྟེ། </s>
  </p>
  <p id="229">
    <s id="229:1">སེམས་ཅན་ཐམས་ཅད་ལ་སེམས་མཉམ་པ་ཡིན། </s>
  </p>
  <p id="230">
    <s id="230:1">ཕ་རོལ་གྱི་རྙེད་པ་དང་། བཀུར་སྟི་ལ་ཕྲག་དོག་མེད་པ་ཡིན། </s>
  </p>
  <p id="231">
    <s id="231:1">སྲོག་གི་ཕྱིར་ཡང་དམ་པའི་ཆོས་འཛིན་པའི་དགེ་སློང་རྣམས་ཀྱི་བསྔགས་པ་མ་ཡིན་པ་མི་སྨྲ་བ་ཡིན། </s>
  </p>
  <p id="232">
    <s id="232:1">ཤེས་ཀྱི་ཁེ་དང་། རྙེད་པ་དང་། བཀུར་སྟི་དང་། ཚིགས་སུ་བཅད་པ་ལ་མི་ཆགས་པ་ཡིན། </s>
  </p>
  <p id="233">
    <s id="233:1">ཆོས་ཟབ་མོ་ལ་མོས་པ་ཡིན་ཏེ། </s>
  </p>
  <p id="234">
    <s id="234:1">འཇིག་རྟེན་གྱི་བྱ་བ་སྣ་ཚོགས་ལ་མོས་པ་མ་ཡིན་གྱི་ཆོས་ཐམས་ཅད་ལ་ཆོས་ཟབ་མོ་དང་ལྡན་པ་ཡིན་ཏེ། </s>
  </p>
  <p id="235">
    <s id="235:1">བྱམས་པ་བྱང་ཆུབ་སེམས་དཔའ་ཆོས་ལྔ་པོ་འདི་དག་དང་ལྡན་ན། ཕྱིར་མི་ལྡོག་པའི་ཆོས་སུ་རིག་པར་བྱའོ། །</s>
  </p>
  <p id="236">
    <s id="236:1">བྱམས་པ་བྱང་ཆུབ་སེམས་དཔའ་ཆོས་ལྔ་དང་ལྡན་ན་བྱང་ཆུབ་སེམས་དཔའ་དམུ་རྒོད་དུ་རིག་པར་བྱའོ། །</s>
  </p>
  <p id="237">
    <s id="237:1">ལྔ་གང་ཞེ་ན། </s>
    <s id="237:2">འདི་ལྟ་སྟེ། </s>
  </p>
  <p id="238">
    <s id="238:1">གཟི་བརྗིད་ཆུང་ཞིང་བཀའ་བློ་མི་བདེ་བ་ཡིན། </s>
  </p>
  <p id="239">
    <s id="239:1">དམན་པ་ལ་མོས་ཤིང་ཐམས་ཅད་ལ་དམན་པའི་ཆོས་སྟོན་པ་ཡིན། </s>
  </p>
  <p id="240">
    <s id="240:1">ཤེས་ཀྱི་ཁེ་དང་། རྙེད་པ་དང་། བཀུར་སྟི་ལ་ཆགས་ཤིང་སློང་བ་སྟེར་བའི་ཁྱིམ་ལ་སེར་སྣ་བྱེད་པ་ཡིན། </s>
  </p>
  <p id="241">
    <s id="241:1">སྒྱུ་དང་ལྡན་ཞིང་གཡོ་བྱེད་པ་ཡིན། </s>
  </p>
  <p id="242">
    <s id="242:1">སྟོང་པ་ཉིད་ལ་ངག་གི །ལས་ལྷུར་ལེན་པས་མི་དྲང་བ་ཡིན་ཏེ། </s>
  </p>
  <p id="243">
    <s id="243:1">བྱམས་པ་བྱང་ཆུབ་སེམས་དཔའ་ཆོས་ལྔ་པོ་དེ་དག་དང་ལྡན་ན་དེ་དམུ་རྒོད་དུ་རིག་པར་བྱའོ། །</s>
  </p>
  <p id="244">
    <s id="244:1">བྱམས་པ་བྱང་ཆུབ་སེམས་དཔའ་ཆོས་ལྔ་དང་ལྡན་ན་ཕྱིར་མི་ལྡོག་པའི་ཆོས་སུ་རིག་པར་བྱའོ། །</s>
  </p>
  <p id="245">
    <s id="245:1">ལྔ་གང་ཞེ་ན། </s>
    <s id="245:2">འདི་ལྟ་སྟེ། </s>
  </p>
  <p id="246">
    <s id="246:1">བདག་མི་དམིགས་ཤིང་བདག་ལ་མི་སྟོད་པ་དང་། </s>
    <s id="246:2">སེམས་ཅན་མི་དམིགས་པ་དང་། </s>
    <s id="246:3">ཆོས་ཀྱི་དབྱིངས་རྣམ་པར་རྟོག་པས་མི་སྟོན་པ་དང་། </s>
    <s id="246:4">བྱང་ཆུབ་མི་དམིགས་པ་དང་། </s>
    <s id="246:5">དེ་བཞིན་གཤེགས་པའི་སྐུ་ལ་གཟུགས་ཀྱི་མཚན་མ་མི་ལྟ་བ་སྟེ། </s>
  </p>
  <p id="247">
    <s id="247:1">བྱམས་པ་བྱང་ཆུབ་སེམས་དཔའ་ཆོས་ལྔ་པོ་དེ་དག་དང་ལྡན་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པའི་ཆོས་སུ་རིག་པར་བྱའོ། །</s>
  </p>
  <p id="248">
    <s id="248:1">དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །</s>
  </p>
  <p id="249">
    <s id="249:1">ཕྲག་དོག་ཅན་དང་ཤེས་ཀྱི་ཁེ་འདོད་དང་། །</s>
    <s id="249:2">གནོད་པ་བྱེད་དང་འཆོས་དང་ཟུར་ཟ་དང་། །</s>
    <s id="249:3">སྨྲ་བ་ཙམ་དང་དམན་པའི་ཚུལ་ཅན་གྱིས། །བདེ་གཤེགས་བྱང་ཆུབ་འདི་ནི་བསྲུང་མི་ནུས། །</s>
  </p>
  <p id="250">
    <s id="250:1"><ref folio="F.241.b"/>བས་མཐར་དགའ་ཞིང་དགོན་དབེན་སྤྱོད་ཡུལ་བ། །</s>
    <s id="250:2">ཚིག་ཙམ་མ་ཡིན་ཟབ་མོ་བཟོད་པ་དང་། །</s>
    <s id="250:3">བསེ་ལྟ་བུ་དང་ཤེས་ཁེ་བདེ་བསྲིངས་པ། །དེ་ནི་བྱང་ཆུབ་འཇིག་པར་འགྱུར་བ་སྲུང་། །</s>
  </p>
  <p id="251">
    <s id="251:1">ཚོགས་ལས་བསྲིངས་ཤིང་རབ་ཏུ་ཞི་ལ་མོས། །</s>
    <s id="251:2">རི་དགས་ལྟ་བུར་འཇིགས་ཤིང་གནས་མེད་རྒྱུ། །</s>
    <s id="251:3">ནམ་མཁའ་རླུང་བཞིན་རྙེད་ལ་མི་ཆགས་པ། །དེ་འདྲ་དེ་ནི་རྒྱལ་བའི་ཆོས་འཛིན་ཡིན། །</s>
  </p>
  <p id="252">
    <s id="252:1">ལུས་ལ་མི་ལྟ་སྲོག་དོན་མི་གཉེར་ན། །ཤེས་ཀྱི་ཁེ་འདོད་པར་ལྟ་ག་ལ་འགྱུར། །</s>
  </p>
  <p id="253">
    <s id="253:1">བརྩོན་བརྩམས་བདག་གི་མ་ཡིན་ཅི་ཡང་མིན། །</s>
  </p>
  <p id="254">
    <s id="254:1">དེ་ནི་མ་འོངས་དུས་ན་བྱང་ཆུབ་སྣོད། །</s>
    <s id="254:2">ཕྱི་མའི་དུས་ན་སེམས་ཅན་འབྱུང་བ་ནི། །བདག་ཅག་བྱང་ཆུབ་ལ་ནི་སྤྱོད་ཅེས་འཛེར། །</s>
    <s id="254:3">དེ་དག་སེམས་རྒོད་ཚུལ་འཆོས་ཉོན་མོངས་བཅས། །དེ་དག་རྣམས་ཀྱིས་ཆོས་འདི་བསྲུང་མི་ནུས། །</s>
  </p>
  <p id="255">
    <s id="255:1">འདྲེན་པ་མར་མེ་མཛད་ཀྱི་ཕ་རོལ་གྱི། །བསྐལ་པ་དག་ནི་སྟོང་ཕྲག་བྱེ་བ་ན། །སངས་རྒྱས་ཟླ་བའི་ཏོག་ཅེས་བྱ་བ་བྱུང་། །འགྲོ་བ་རྣམས་ལ་ཏིང་འཛིན་འདི་བཤད་དྲན། །</s>
  </p>
  <p id="256">
    <s id="256:1">རྒྱལ་བ་དེ་ཡི་འདུས་པ་དང་པོ་ནི། །ཕྱིར་མི་ལྡོག་པ་ཁྲག་ཁྲིག་བརྒྱད་ཅུ་སྟེ། །</s>
  </p>
  <p id="257">
    <s id="257:1">འདུས་པ་གཉིས་པ་ཁྲག་ཁྲིག་བདུན་ཅུ་ཡིན། །</s>
  </p>
  <p id="258">
    <s id="258:1">འདུས་པ་གསུམ་པ་བདུན་ཅུ་རྩ་གསུམ་མོ། །</s>
  </p>
  <p id="259">
    <s id="259:1">རྒྱལ་བའི་ཚེ་ནི་བསྐལ་པ་བྱེ་བ་མང་། །</s>
  </p>
  <p id="260">
    <s id="260:1">འོད་ཀྱང་དཔག་ཚད་དྲུག་ཅུ་རྩ་གསུམ་པ། །</s>
    <s id="260:2">དགེ་འདུན་བྱེ་བ་དགུ་བཅུ་རྩ་དགུ་སྟེ། །</s>
  </p>
  <p id="261">
    <s id="261:1">ཐམས་ཅད་དགྲ་བཅོམ་དབང་ལྡན་གྱུར་པའོ། །</s>
  </p>
  <p id="262">
    <s id="262:1">དེ་ཡི་ཚེ་ན་རྒྱལ་པོ་བྱུང་བ་ནི། །འཁོར་ལོས་སྒྱུར་བ་བསོད་ནམས་འཕགས་ཞེས་བྱ། །</s>
  </p>
  <p id="263">
    <s id="263:1">འཛམ་བུའི་གླིང་གི་ཚད་དུ་གྱུར་པ་ནི། །མཚུངས་པར་དཔག་ཚད་སྟོང་ཕྲག་ཉི་ཤུའོ། །</s>
  </p>
  <p id="264">
    <s id="264:1">གླིང་བཞི་རྣམས་ཀྱི་ཚད་ཀྱང་དེ་བཞིན་ནོ། །</s>
  </p>
  <p id="265">
    <s id="265:1">རྒྱལ་པོའི་སླས་ནི་བྱེ་བ་དྲུག་ཅུ་ཐམ། །བུ་ནི་སྟོང་ཐམ་པ་སྟེ་ཉུང་མ་ཡིན། །</s>
  </p>
  <p id="266">
    <s id="266:1">རྒྱལ་པོའི་ཕོ་བྲང་དགའ་བའི་འོད་ཅེས་བྱ། །</s>
  </p>
  <p id="267">
    <s id="267:1">གྲོང་ཁྱེར་དག་ནི་བྱེ་བ་བརྒྱད་ཅུར་གྱུར། །</s>
  </p>
  <p id="268">
    <s id="268:1">ཐམས་ཅད་སྐྱེད་མོས་ཚལ་རྒྱས་མཛེས་པར་གནས། །</s>
  </p>
  <p id="269">
    <s id="269:1">ཐམས་ཅད་ལོ་ལེགས་བདེ་ཞིང་དགའ་བ་སྟེ། །</s>
  </p>
  <p id="270">
    <s id="270:1">སུམ་ཅུ་རྩ་གསུམ་རྣམ་རྒྱལ་ཁང་གནས་འདྲ། །</s>
  </p>
  <p id="271">
    <s id="271:1">རྒྱལ་པོས་རྨི་ལམ་དུ་ནི་ཟླ་བའི་ཏོག །སངས་རྒྱས་བྱུང་ངོ་ཞེས་ནི་ཐོས་གྱུར་ནས། །</s>
  </p>
  <p id="272">
    <s id="272:1">གཡོག་འཁོར་བྱེ་བ་བརྒྱ་ཕྲག་དྲུག་ཅུ་དང་། །རྒྱལ་བ་དེ་ཡི་དྲུང་དུ་ཉེར་སོང་ནས། །</s>
  </p>
  <p id="273">
    <s id="273:1">དེས་ནི་ཏིང་འཛིན་ཟབ་མོ་རྒྱལ་བའི་སྐུ། །མདོ་སྡེ་བཤད་པ་འདི་ནི་ཐོས་ནས་སུ། །</s>
    <s id="273:2" flag="alternateSource">སྟོན་པ་ཇི་ལྟར་བཞེད་བཞིན་སྤྱད་གསོལ་ཞེས། །རྒྱལ་<ref folio="F.242.a"/>སྲིད་ཐམས་ཅད་སངས་རྒྱས་དེ་ལ་ཕུལ། །</s>
  </p>
  <p id="274">
    <s id="274:1" flag="alternateSource">གྲོང་ཁྱེར་ཀུན་ཏུ་དེ་བཞིན་གཤེགས་པ་ཡིས། །གཙུག་ལག་ཁང་ནི་ཙན་དན་རྒྱུས་བསྒྲུབས་བྱས། །</s>
  </p>
  <p id="275">
    <s id="275:1">དེས་ནི་ཐམས་ཅད་རྩེ་རྒོད་བཅས་པར་ཕུལ། །</s>
  </p>
  <p id="276">
    <s id="276:1">འཆག་པའི་ས་ནི་གསེར་གྱི་གྱིམ་བག་གཡོགས། །</s>
  </p>
  <p id="277">
    <s id="277:1">ལོ་ནི་སྟོང་ཕྲག་བརྒྱད་ཅུར་ཚང་བར་ཡང་། །རྒྱལ་པོ་ལས་གཞན་མི་བྱེད་མཆོད་པ་བྱེད། །</s>
  </p>
  <p id="278">
    <s id="278:1">རྒྱལ་པོ་ནམ་དུའང་རྨུགས་དང་གཉིད་མི་བསྐྱེད། །</s>
  </p>
  <p id="279">
    <s id="279:1" flag="alternateSource">འདོད་ལ་མི་འདུན་རྒྱལ་སྲིད་སྲིད་མ་ཡིན། །</s>
  </p>
  <p id="280">
    <s id="280:1" flag="alternateSource">ཏིང་ངེ་འཛིན་འདི་རབ་ཏུ་འདོད་པའི་ཕྱིར། །དེ་བཞིན་གཤེགས་པ་ཉི་མ་རེ་རེ་ཞིང་། །བཀོད་པ་གང་དག་ཕུལ་བར་གྱུར་པ་ནི། །ཐམས་ཅད་ཚིག་གིས་བཤད་པར་མི་ནུས་སོ། །</s>
  </p>
  <p id="281">
    <s id="281:1">ལྐོག་ཏུ་སོང་ནས་རྟོག་པ་སྐྱེད་གྱུར་པ། །</s>
    <s id="281:2">ཏིང་འཛིན་འདི་ནི་མཆོག་ཏུ་ཟབ་པ་སྟེ། །</s>
  </p>
  <p id="282">
    <s id="282:1">ཟང་ཟིང་འཛིན་པས་ཡེ་ཤེས་ཕྱག་རྒྱ་ཡི། །ཏིང་འཛིན་འདི་ནི་བསྒྲུབ་པར་མི་ནུས་སྙམ། །</s>
  </p>
  <p id="283">
    <s id="283:1">དེ་ནི་རབ་བྱུང་རྒྱལ་སྲིད་ཐམས་ཅད་སྤངས། །</s>
  </p>
  <p id="284">
    <s id="284:1">ཤ་ན་ཀ་ཡི་རས་གྱོན་བསོད་སྙོམས་སྤྱོད། །</s>
  </p>
  <p id="285">
    <s id="285:1">ལོ་ནི་སྟོང་ཕྲག་བརྒྱད་ཅུ་ཚང་བར་ཡང་། །གཉིད་ཀྱིས་མ་ནོན་ཏིང་ངེ་འཛིན་སྒོམ་མོ། །</s>
  </p>
  <p id="286">
    <s id="286:1">སྐབས་དེར་སངས་རྒྱས་ཀྱིས་ནི་ཇི་ཙམ་གང་། །རབ་ཏུ་བཤད་པའི་ཆོས་རྣམས་དེས་བཟུང་ནས། །</s>
  </p>
  <p id="287">
    <s id="287:1">བདེ་གཤེགས་ཡོངས་སུ་མྱ་ངན་འདས་འོག་དེས། །མཆོད་རྟེན་བྱེ་བ་དྲུག་ཅུ་རྩ་བཞི་བྱས། །</s>
  </p>
  <p id="288">
    <s id="288:1">རིན་ཆེན་བདུན་གྱིས་སྤྲས་ཤིང་མཛེས་བྱས་པའི། །གདུགས་ནི་ལྔ་བརྒྱ་ཀུན་ལ་རབ་ཏུ་ཕུལ། །</s>
  </p>
  <p id="289">
    <s id="289:1">ཀུན་ལ་སིལ་སྙན་ཁྲོལ་བ་བརྒྱ་རྣམས་དང་། །མར་མེ་སྟོང་ཕྲག་བརྒྱ་ཡང་རབ་ཏུ་ཕུལ། །</s>
  </p>
  <p id="290">
    <s id="290:1">ཡོ་བྱད་བསྙུངས་པའི་ཚུལ་ལ་གནས་ནས་སུ། །ལོ་ནི་བྱེ་བ་སྟོང་ཕྲག་བདུན་ཅུ་གསུམ། །ཟང་ཟིང་མེད་པའི་སེམས་ཀྱིས་གནས་ནས་ནི། །ཏིང་ངེ་འཛིན་འདི་འཁོར་ལ་རབ་ཏུ་བཤད། །</s>
  </p>
  <p id="291">
    <s id="291:1">ལེགས་ཤེས་བྱ་བའང་འདོད་པ་མ་ཡིན་ན། །ཤེས་ཀྱི་ཁེ་འདོད་པར་ལྟ་ག་ལ་འགྱུར། །</s>
  </p>
  <p id="292">
    <s id="292:1">དེའི་ཚེ་ཆོས་བསྲུང་བ་ཡི་བསམ་པ་ཡིས། །མགྲོན་དུ་བོས་པ་ཐམས་ཅད་རྣམ་པར་སྤངས། །</s>
  </p>
  <p id="293">
    <s id="293:1">དེ་བཞིན་གཤེགས་པ་བྱེ་བ་བརྒྱད་ཅུ་དང་། །ཁྲག་ཁྲིག་བདུན་ཅུ་དེས་ནི་མཉེས་པར་བྱས། །</s>
  </p>
  <p id="294">
    <s id="294:1">དེ་དག་ཀུན་ལ་དེ་འདྲའི་བཀོད་པ་བྱས། །ཐམས་ཅད་ལས་ཀྱང་ཏིང་འཛིན་འདི་ཐོབ་བོ། །</s>
    <s id="294:2">གང་དག་བྱང་ཆུབ་འདི་ནི་བསྲུང་འདོད་པ། །དེ་དག་འདོད་པ་མེད་ཅིང་མོས་པ་དང་། །</s>
    <s id="294:3">གཡོ་མེད་ལྷག་པའི་བསམ་པས་སྒོམ་པ་ཡིས། །རྒྱལ་པོ་དེ་འདྲ་བར་ནི་བསླབ་པར་གྱིས། །<ref folio="F.242.b"/></s>
    <s id="294:4">ཆོས་འདོད་མ་ཡིན་རྙེད་པ་དོན་གཉེར་ལ། །བསྡམས་པ་མིན་དག་བྱང་ཆུབ་སློབ་བོ་ཞེས། །</s>
    <s id="294:5">སྨྲ་འགྱུར་ཁ་ཅིག་ཕྱི་མའི་དུས་འབྱུང་སྟེ</s>
  </p>
  <p id="295">
    <s id="295:1">སྨྲ་ལ་དགའ་ཞིང་ཐམས་ཅད་སྟོང་ཞེས་སྨྲ། །</s>
  </p>
  <p id="296">
    <s id="296:1">སྟོང་ཉིད་ཇི་བཞིན་སྟོང་པ་མི་ཤེས་ཏེ། །</s>
  </p>
  <p id="297">
    <s id="297:1">འཚོ་ཆགས་ཐ་བར་བཅས་ཤིང་ཉོན་མོངས་བཅས། །</s>
  </p>
  <p id="298">
    <s id="298:1">ཚིག་གིས་འདི་དག་སྟོང་ཉིད་འཛིན་འཇུག་ཅིང་། །བདག་ནི་བྱང་ཆུབ་ཐེ་ཙོམ་མེད་ཅེས་སྨྲ། །</s>
  </p>
  <p id="299">
    <s id="299:1">དེ་ཚེ་རྒྱལ་མཆོག་ཚེ་ནི་དཔག་མེད་གྱུར། །</s>
  </p>
  <p id="300">
    <s id="300:1">བུ་སྟོང་དག་ནི་བསྐལ་པ་བཟང་འདི་པ། །མདུན་ན་འདུག་པའི་འཁོར་རྣམས་ཇི་སྙེད་པ། །དེ་དག་ཐམས་ཅད་དེ་ཚེ་རབ་ཏུ་བྱུང་། །</s>
  </p>
  <p id="301">
    <s id="301:1">རྒྱལ་བ་བྱེ་བ་ཁྲག་ཁྲིག་རྣམས་དྲན་ཏེ། །</s>
  </p>
  <p id="302">
    <s id="302:1">དེ་ལས་རབ་ཏུ་བྱུང་སྟེ་དེ་དག་གིས། །གང་ཅི་བཤད་པ་ངས་ཀུན་སྒྲ་ཙམ་བཤད། །</s>
  </p>
  <p id="303">
    <s id="303:1">ངས་ནི་གནས་པས་སྟོང་པ་ཉིད་ཀྱང་བསྒོམས། །</s>
  </p>
  <p id="304">
    <s id="304:1">དེ་ལྟའི་ཐབས་ཀྱིས་བསྐལ་པ་མཐའ་ཡས་པར། །ངས་ནི་གནས་པས་སངས་རྒྱས་གང་དག་མཆོད། །</s>
  </p>
  <p id="305">
    <s id="305:1">ང་ནི་དེ་ཡི་བྱང་ཆུབ་མ་ཐོབ་ཀྱི། །གཞན་དུ་འདི་ལ་གནས་ཏེ་བསྒྲུབས་པས་ན། །</s>
  </p>
  <p id="306">
    <s id="306:1">མར་མེ་མཛད་པ་མཐོང་མ་ཐག་ཏུ་ནི། །སོམ་ཉི་སྤངས་ནས་མཉམ་པ་ཉིད་མཐོང་བས། །</s>
    <s id="306:2">དེ་ནས་ཁྱོད་ནི་ཤཱཀྱ་སེང་གེ་ཡི། །སངས་རྒྱས་འགྱུར་ཞེས་འདྲེན་པས་བདག་ལུང་བསྟན། །འཕགས་པ་དེ་བཞིན་གཤེགས་པའི་ཡེ་ཤེས་ཀྱི་ཕྱག་རྒྱའི་ཏིང་ངེ་འཛིན་ཅེས་བྱ་བ་ཐེག་པ་ཆེན་པོའི་མདོ། </s>
    <s id="306:3">བམ་པོ་གཉིས་པ་སྟེ་ཐ་མ། </s>
    <s id="306:4">དེ་ནས་རྒྱལ་པོ་གཟུགས་ཅན་སྙིང་པོའི་བཙུན་མོ་དམ་པ་མ་སྐྱེས་དགྲའི་མ་དཔལ་བཟངས་ཞེས་བྱ་བ་དང་། </s>
    <s id="306:5">རྒྱལ་པོ་གཟུགས་ཅན་སྙིང་པོའི་བཙུན་མོ་དམ་པ་བྱེ་བ་ལྡན་གྱི་བུ་མོ་གསེར་མཆོག་སྣང་བ་ཞེས་བྱ་བ་ཡང་འཁོར་དེ་ཉིད་དུ་འདུས་པར་གྱུར་ཏེ་འཁོད་དོ། །</s>
  </p>
  <p id="307">
    <s id="307:1">དེ་ནས་རྒྱལ་པོའི་བཙུན་མོ་དཔལ་བཟངས་དང་། གསེར་མཆོག་སྣང་གཉིས་སྟན་ལས་ལངས་ནས། བཅོམ་ལྡན་འདས་ག་ལ་བ་དེར་ཉེ་བར་སོང་སྟེ་ཕྱིན་པ་དང་། </s>
    <s id="307:2">གོས་ཕྲག་པ་གཅིག་ཏུ་གཟར་ཏེ། </s>
  </p>
  <p id="308">
    <s id="308:1">པུས་མོ་གཡས་པའི་ལྷ་ང་ས་ལ་བཙུགས་ནས། </s>
  </p>
  <p id="309">
    <s id="309:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། </s>
    <s id="309:2">གུས་པ་དང་བཅས། ཞེས་དང་བཅས་པར་སོ་སོ་ནས་རས་བཅོས་མ་བརྒྱ་སྟོང་རི་བ་ཕྲུགས་རེས་བཅོམ་ལྡན་འདས་ཀྱི་སྐུ་ལ་མངོན་པར་གསོལ་ཏོ། །</s>
  </p>
  <p id="310">
    <s id="310:1">རིན་པོ་ཆེ་སྣ་བདུན་གྱི་མེ་ཏོག་གི་སྐོན་བུ་ལྔ་བརྒྱས་ཀྱང་། བཅོམ་ལྡན་<ref folio="F.243.a"/>འདས་ལ་མངོན་པར་གཏོར་ནས་འདི་སྐད་ཅེས་གསོལ་ཏོ། །</s>
  </p>
  <p id="311">
    <s id="311:1">བཅོམ་ལྡན་འདས་བདག་ཅག་གཉིས་སླད་མའི་ཚེ་སླད་མའི་དུས་ལྔ་བརྒྱ་པ་ཐ་མ་ལ་ཏིང་ངེ་འཛིན་དཀོན་མཆོག་འདི་ལ་མོས་པར་བགྱི། </s>
  </p>
  <p id="312">
    <s id="312:1">ཡིད་ཆེས་པར་བགྱི། གཟུང་བར་བགྱི། བཅང་བར་བགྱི། བཀླག་པར་བགྱི། ཀུན་ཆུབ་པར་བགྱི། གཞན་དག་ལ་ཡང་རྒྱ་ཆེར་ཡང་དག་པར་རབ་ཏུ་བསྟན་པར་བགྱིའོ། །</s>
  </p>
  <p id="313">
    <s id="313:1">ཆོས་སྨྲ་བ་མདོ་སྡེ་འདི་ལྟ་བུ་འཛིན་པའི་གང་ཟག་དེ་དག་ལ་ཡང་བདག་ཅག་གིས་གོས་དང་། ཟས་དང་། མལ་ཆ་དང་། ན་བའི་གསོས་སྨན་དང་། ཡོ་བྱད་རྣམས་ཀྱིས་བསྙེན་བཀུར་དང་། རིམ་གྲོ་བགྱི་བར་སྤྲོའོ། །</s>
    <s id="313:2">སེམས་ཅན་རྣམས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་ཡོངས་སུ་སྨིན་པར་བགྱིའོ། །</s>
  </p>
  <p id="314">
    <s id="314:1">སྟོང་པ་ཉིད་སྤང་བར་མི་བགྱིའོ། །</s>
  </p>
  <p id="315">
    <s id="315:1">ཚིག་ལྷུར་བླང་བར་མི་བགྱིའི་ནན་ཏན་གྱིས་བསྒྲུབ་པར་བགྱིའོ། །</s>
  </p>
  <p id="316">
    <s id="316:1">བཅོམ་ལྡན་འདས་ལུས་དང་སྲོག་ལ་ཡང་བལྟ་བར་མི་བགྱི་ན། སླད་རོལ་གྱི་དངོས་པོ་རྣམས་ལ་ལྟ་སྨོས་ཀྱང་ཅི་འཚལ། </s>
  </p>
  <p id="317">
    <s id="317:1">བཙུན་མོ་དམ་པ་དེ་གཉིས་འདི་ལྟ་བུར་རྗེས་སུ་སློབ་པ་ན། རྒྱལ་པོ་གཟུགས་ཅན་སྙིང་པོའི་བཙུན་མོའི་འཁོར་བུད་མེད་བརྒྱ་སྟོང་སྟན་ལས་ལངས་ནས་ཐལ་མོ་སྦྱར་ཏེ། </s>
  </p>
  <p id="318">
    <s id="318:1">གང་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་ཞུགས་པ་དེ་དག་ནི་ཏིང་ངེ་འཛིན་འདི་ལ་རྗེས་སུ་ཡི་རང་ངོ་། །རྗེས་སུ་ཡི་རངས་ནས་ཀྱང་ཚིག་འདི་སྐད་ཅེས་སྨྲས་སོ། །</s>
  </p>
  <p id="319">
    <s id="319:1">བཅོམ་ལྡན་འདས་བདག་ཅག་ཀྱང་སླད་མའི་ཚེ། སླད་མའི་དུས་ལྔ་བརྒྱ་པ་ཐ་མ་ལ་དམ་པའི་ཆོས་ཡོངས་སུ་གཟུང་བར་སྤྲོའོ། །</s>
    <s id="319:2">ཡུལ་མ་ག་དྷཱའི་དགེ་བསྙེན་མ་ཡུལ་མ་ག་དྷཱ་ན་འཁོད་པ་དྲུག་ཁྲི་ལས་གང་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་ཡང་དག་པར་ཞུགས་པ་དེ་དག་ནི་ཏིང་ངེ་འཛིན་འདི་ལ་རྗེས་སུ་ཡི་རང་ངོ་། །</s>
  </p>
  <p id="320">
    <s id="320:1">རྗེས་སུ་ཡི་རངས་ནས་ཀྱང་ཚིག་འདི་སྐད་ཅེས་སླད་མའི་ཚེ་སླད་མའི་དུས་ལྔ་བརྒྱ་པ་ཐ་མ་ལ་དམ་པའི་ཆོས་གཟུང་བར་སྤྲོའོ་ཞེས་གསོལ་ཏོ། །</s>
  </p>
  <p id="321">
    <s id="321:1">དེ་ནས་དེའི་ཚེ་བཅོམ་ལྡན་འདས་ཀྱིས་འཛུམ་པ་མཛད་དོ། །</s>
  </p>
  <p id="322">
    <s id="322:1">འདི་ནི་སངས་རྒྱས་བཅོམ་ལྡན་འདས་རྣམས་ཀྱི་ཆོས་ཉིད་དེ། གང་གི་ཚེ་འཛུམ་པ་མཛད་པ་དེའི་ཚེ། བཅོམ་ལྡན་འདས་ཀྱི་ཞལ་གྱི་སྒོ་ནས་འོད་འཕྲོ་བ་ཁ་དོག་དུ་མ་ཁ་དོག་ཐ་དད་པ་ཁ་དོག་བརྒྱ་སྟོང་དང་ལྡན་པ་འདི་ལྟ་སྟེ། </s>
  </p>
  <p id="323">
    <s id="323:1">སྔོན་པོ་དང་། <ref folio="F.243.b"/>སེར་པོ་དང་། དམར་པོ་དང་། དཀར་པོ་དང་། ལེ་བརྒན་དང་། ཤེལ་དང་། དངུལ་གྱི་ཁ་དོག་ལྟ་བུ་བྱུང་ངོ་། །</s>
  </p>
  <p id="324">
    <s id="324:1">དེ་དག་ཞལ་གྱི་སྒོ་ནས་བྱུང་ནས་ཀྱང་འཇིག་རྟེན་གྱི་ཁམས་མཐའ་ཡས་མུ་མེད་པ་སྣང་བར་བྱས་ཏེ། </s>
  </p>
  <p id="325">
    <s id="325:1">བདུད་ཀྱི་གནས་ཐམས་ཅད་སྤ་བཀོང་ནས་ཚངས་པའི་འཇིག་རྟེན་གྱི་བར་དུ་མངོན་པར་འཕགས་ཏེ། </s>
  </p>
  <p id="326">
    <s id="326:1">ཉི་མ་དང་ཟླ་བའི་འོད་ཟིལ་དུ་བརླག་པར་བྱས་ནས། སེམས་ཅན་དམྱལ་བ་དང་། དུད་འགྲོའི་སྐྱེ་གནས་དང་། གཤིན་རྗེའི་འཇིག་རྟེན་དུ་སྐྱེས་པ་དེ་དག་ཐམས་ཅད་ཀྱི་སྡུག་བསྔལ་གྱི་ཚོར་བ་ཐམས་ཅད་ཞི་བར་བྱས་ཏེ། </s>
  </p>
  <p id="327">
    <s id="327:1">སླར་ལོག་ནས་བཅོམ་ལྡན་འདས་ལ་ལན་བརྒྱ་སྟོང་དུ་མར་བསྐོར་བ་བྱས་ཏེ། </s>
  </p>
  <p id="328">
    <s id="328:1">བཅོམ་ལྡན་འདས་ཀྱི་དབུའི་གཙུག་ཏུ་ནུབ་པར་གྱུར་ཏོ། །</s>
  </p>
  <p id="329">
    <s id="329:1">དེ་ནས་དཔལ་བཟངས་དང་། བྱེ་བ་ལྡན་པའི་བུ་མོ་གསེར་མཆོག་སྣང་བ་གཉིས་སྟན་ལས་ལངས་ཏེ། </s>
  </p>
  <p id="330">
    <s id="330:1">གོས་ཕྲག་པ་གཅིག་ཏུ་གཟར་ནས། པུས་མོ་གཡས་པའི་ལྷ་ང་ས་ལ་བཙུགས་ཏེ། </s>
  </p>
  <p id="331">
    <s id="331:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། </s>
  </p>
  <p id="332">
    <s id="332:1">ཚིགས་སུ་བཅད་པའི་དབྱངས་ཀྱིས་བཅོམ་ལྡན་འདས་ལ་མངོན་པར་བསྟོད་དེ་འཛུམ་པ་མཛད་པའི་དོན་ཞུས་པ། </s>
    <s id="332:2">མི་མཆོག་ཡོན་ཏན་མངའ་བ་སྲིད་པ་གསུམ་ན་མཚུངས་མ་མཆིས། །</s>
  </p>
  <p id="333">
    <s id="333:1">ནམ་མཁའ་ཟླ་བ་འདྲ་བ་ཡོན་ཏན་བརྒྱ་རྣམས་ཤིན་ཏུ་རྒྱས། །</s>
  </p>
  <p id="334">
    <s id="334:1">རབ་ཏུ་བཞད་པ་ལེགས་པར་མཛེས་པ་མཆོག་ཏུ་སྙན་པའི་གསུང་། །</s>
  </p>
  <p id="335">
    <s id="335:1">སྟོབས་བཅུ་ཇི་སླད་འཛུམ་པ་མཛད་པ་འདི་ནི་བཀའ་སྩལ་གསོལ། །</s>
  </p>
  <p id="336">
    <s id="336:1">སེམས་ཅན་དམ་པ་ཟླ་བ་འདྲ་བའི་ཞལ་ནི་རབ་འཛུམ་འཇིག་རྟེན་མིག་སྦྱིན་པ། །</s>
    <s id="336:2">ཤིན་ཏུ་མཛེས་ཤིང་མཆོག་ཏུ་དྲི་མེད་ཚངས་པའི་དབྱངས་དང་འཇམ་པའི་སྒྲ་དང་དབྱངས། །</s>
    <s id="336:3">སེམས་ལ་སྣུམ་ཞིང་ལུས་ལ་སིམ་པ་བདེ་བས་སེམས་ནི་རབ་ཏུ་ཚིམ་མཛད་པ། །</s>
    <s id="336:4">མི་ཡི་དམ་པ་སེང་གེའི་འཛུམ་མཛད་དེ་ཡི་རྒྱུ་ནི་འདྲེན་པ་ལུང་བསྟན་གསོལ། །</s>
  </p>
  <p id="337">
    <s id="337:1">འཁྲུགས་པ་མི་མངའ་བ་དང་མ་རྙོགས་མ་ཚང་མི་མངའ་གསུང་། །</s>
  </p>
  <p id="338">
    <s id="338:1">ཤིན་ཏུ་ལྡན་ཞིང་རབ་ཏུ་མཉམ་ལ་མཆོག་ཏུ་མཛེས་པར་སྙན། །</s>
  </p>
  <p id="339">
    <s id="339:1">ཕ་རོལ་སྤྱོད་པའི་ཚུལ་ནི་ཁྲག་ཁྲིག་བརྒྱ་དག་རྣམ་པར་འབྱེད། །</s>
  </p>
  <p id="340">
    <s id="340:1">ཅི་ཡི་སླད་དུ་ཡོན་ཏན་མངའ་བ་འཛུམ་མཛད་བཀའ་སྩལ་གསོལ། །</s>
  </p>
  <p id="341">
    <s id="341:1">གསུང་ནི་བརྒྱད་དང་ལྡན་ཞིང་ཡན་ལག་དྲུག་ཅུ་རྣམས་དང་ལྡན། །</s>
  </p>
  <p id="342">
    <s id="342:1">སྐད་ནི་བདུན་བརྒྱ་དག་དང་ཡི་གེ་བྱེ་བ་དྲུག་ཅུ་ལྡན། །</s>
  </p>
  <p id="343">
    <s id="343:1"><ref folio="F.244.a"/>སངས་རྒྱས་གསུང་གི་རིགས་པ་བྱེ་བ་ཁྲག་ཁྲིག་བཅུ་དང་བརྒྱད་ཅུ་སྟེ། །</s>
  </p>
  <p id="344">
    <s id="344:1" flag="alternateSource">འཛུམ་མཛད་དོན་གྱི་གླིང་བཞི་དཔག་ཏུ་མ་མཆིས་བཀའ་སྩལ་གསོལ། །</s>
  </p>
  <p id="345">
    <s id="345:1">རི་བོ་མཆོག་དང་མཚུངས་འདྲ་ཕ་རོལ་ཚོགས་ཀྱིས་མི་གཡོས་པ། །</s>
    <s id="345:2">ཚུལ་བརྒྱ་རྣམ་པར་འབྱེད་ཅིང་ཡིད་གཉིས་རྣམ་པར་འཐོར་མཛད་པ། །</s>
    <s id="345:3">སྲིད་པའི་སྡུག་བསྔལ་ཞི་བར་མཛད་པ་འགྲོ་ལ་བདེ་སྦྱིན་པ། །</s>
    <s id="345:4">འདི་ལྟར་སྡུག་པ་འཛུམ་མཛད་སྤྱོད་པ་ཇི་བཞིན་དབྱེ་བར་གསོལ། །</s>
  </p>
  <p id="346">
    <s id="346:1">གསེར་གྱི་རི་ལྟར་དགའ་ཞིང་རིན་ཆེན་མཆོད་སྡོང་འདྲ་བའི་སྐུ། །</s>
    <s id="346:2">ཞལ་རས་པད་མ་འདབ་མ་བརྒྱ་པ་རྒྱས་འདྲ་བལྟ་བའི་ངོས། །</s>
    <s id="346:3">རི་དགས་དབང་པོའི་སྒྲ་སྒྲོག་སེང་གེའི་རྣམ་གནོན་སྟོབས་ལྡན་པ། །</s>
    <s id="346:4">རབ་ཏུ་བཞད་པ་བཞད་པའི་དོན་གྱི་རིགས་པ་ལུང་བསྟན་གསོལ། །</s>
  </p>
  <p id="347">
    <s id="347:1">སྲིད་པ་གསུམ་ན་མཚུངས་པ་མ་མཆིས་དྲི་གསུམ་དྲི་མི་མངའ། །</s>
  </p>
  <p id="348">
    <s id="348:1">མཛེས་པར་སྤྱོད་པས་སྲིད་པ་བརྒྱ་དག་ཉེ་བར་ཞི་མཛད་དགྱེས། །</s>
    <s id="348:2">ཁྱོད་ཀྱི་འཛུམ་པ་མཛད་པ་ཕྱོགས་བཅུ་དག་ཏུ་རྒྱ་ཆེར་གསལ། །</s>
  </p>
  <p id="349">
    <s id="349:1">བདུད་རྩི་མུན་པ་སེལ་བ་རྣམ་པར་དབྱེ་བ་མྱུར་དུ་གསུངས། །</s>
  </p>
  <p id="350">
    <s id="350:1">པི་བང་རྫ་རྔ་རྒྱུད་གཅིག་རྒྱུད་གསུམ་དུང་དང་གླིང་བུ་དང་། །</s>
    <s id="350:2">མི་འམ་ཅི་དང་ཀ་ལ་པིང་ཀ་དག་དང་ཁུ་བྱུག་དང་། །</s>
    <s id="350:3">ངང་པ་ཁྲུང་ཁྲུང་དག་དང་རྔ་དང་རྫ་རྔ་ཕེག་རྡོབ་རྣམས། །</s>
    <s id="350:4">དུས་གཅིག་སྦྱར་བ་བགྱིས་ཀྱང་སངས་རྒྱས་གསུང་གི་བརྒྱ་ཆར་མི་འགྱུར་རོ། །</s>
  </p>
  <p id="351">
    <s id="351:1">ཕྱོགས་བཅུ་དག་ནས་ལྷགས་པར་གྱུར་པའི་འཁོར་ཡངས་འདི་དག་ནི། །མང་འཛིན་བློ་གྲོས་མང་ཞིང་བློ་གྲོས་ངན་པར་ལྷུང་བ་སྟེ། །</s>
  </p>
  <p id="352">
    <s id="352:1">ཅི་ནས་འབྲས་བཅས་བརྟུལ་ཞུགས་གྲུབ་ནས་ཕྱོགས་ཕྱོགས་མཆི་འགྱུར་བར། །</s>
    <s id="352:2" flag="alternateSource">ཇི་ལྟར་འདི་དག་སྲེད་པའི་འཁྲི་ཤིང་བཙལ་བ་དེ་འདྲ་གསུངས། །</s>
  </p>
  <p id="353">
    <s id="353:1">བྱེ་བའི་ཞིང་གནས་ལྷགས་པ་འཁོར་གྱི་དམ་པ་མཐའ་ཡས་པ། །</s>
    <s id="353:2">ཕྱོགས་བཅུའི་མི་མཆོག་དག་གིས་ཆོས་འདོད་པ་དག་རབ་བཀྱེ་བ། །</s>
    <s id="353:3" flag="alternateSource">དེ་དག་ཅི་ནས་དངོས་གྲུབ་ཐོབ་ནས་རྒ་སྟེ་འཆི་འགྱུར་བར། །</s>
    <s id="353:4">དེ་དག་ལ་ནི་འཛུམ་པའི་གླེང་གཞི་ཆོས་ཆར་དབབ་ཏུ་གསོལ། །</s>
  </p>
  <p id="354">
    <s id="354:1">དེ་ནས་བཅོམ་ལྡན་འདས་ཀྱིས་རྒྱལ་པོའི་བཙུན་མོ་དཔལ་བཟངས་དང་། གསེར་མཆོག་སྣང་ལ་སླར་ཚིགས་སུ་བཅད་དེ་བཀའ་སྩལ་པ། </s>
    <s id="354:2">དྲན་པ་བསྐལ་པ་དཔག་ཏུ་མེད་པ་གང་གཱའི་བྱེ་སྙེད་ན། །གང་ཚེ་བསོད་ནམས་འོད་ཟེར་ཞེས་བྱ་འཇིག་རྟེན་འདྲེན་པ་བྱུང་། །</s>
  </p>
  <p id="355">
    <s id="355:1">སྟོན་པ་དེ་ཡི་ཚེ་ལོ་བྱེ་བ་ཕྲག་ནི་བདུན་ཅུ་སྟེ། །</s>
  </p>
  <p id="356">
    <s id="356:1">ཆོས་ཀྱི་རྒྱལ་པོ་དེ་ཡི་<ref folio="F.244.b"/>ཉན་ཐོས་དགེ་འདུན་མཐའ་ཡས་གྱུར། །</s>
  </p>
  <p id="357">
    <s id="357:1">འཁོར་ལོས་སྒྱུར་བའི་རྒྱལ་པོ་ཤེས་རབ་ཁ་ལོ་སྒྱུར་བ་བྱུང་། །</s>
  </p>
  <p id="358">
    <s id="358:1">དེ་ཡི་ཆུང་མ་ཏོག་གི་རྒྱལ་པོ་དང་ཡང་གཉིས་པ་ནི། །འོད་འཕྲོ་ཞེས་བྱ་དངོས་པོ་ཀུན་ལ་མ་ཆགས་མངོན་པར་བྱུང་། །</s>
  </p>
  <p id="359">
    <s id="359:1">ཆོས་འདོད་རབ་ཏུ་བྱུང་ནས་ལོ་ནི་བྱེ་བར་ཆོས་ཚུལ་བསྲུངས། །</s>
    <s id="359:2">དེས་ནི་འདྲེན་པ་བྱེ་བ་དྲུག་ཅུ་དག་དང་གཞན་ཡང་ནི། །དཀྲིགས་ཕྲག་སུམ་ཅུའི་ཆོས་ཚུལ་འཐུན་པར་མཐའ་དུས་དེར་བསྲུངས་ཏེ། །</s>
  </p>
  <p id="360">
    <s id="360:1">མ་འོངས་འཇིག་རྟེན་མགོན་པོ་གང་གཱ་སུམ་ཅུའི་བྱེ་སྙེད་ཀྱི། །ཆོས་ཚུལ་ཉམས་པར་འགྱུར་ཚེ་འཐུན་པར་དེར་ནི་སྲུང་བར་འགྱུར། །</s>
  </p>
  <p id="361">
    <s id="361:1">ཚེ་རབས་དེ་དང་དེར་ནི་ཁྱེད་འཐུན་སེམས་ཅན་དག་གྱུར་པ། །རྒྱལ་པོ་འཁྲུགས་མེད་ཤེས་རབ་ཁ་ལོ་སྒྱུར་བའི་ཆུང་མར་འགྱུར། །</s>
  </p>
  <p id="362">
    <s id="362:1">ཆོས་བསྲུངས་པས་ན་ཕྱི་མའི་དུས་ན་བུད་མེད་དངོས་སྤངས་ཏེ། །</s>
  </p>
  <p id="363">
    <s id="363:1">བདེ་བ་ཅན་གྱི་དེ་བཞིན་གཤེགས་པ་མཐའ་ཡས་འོད་མཐོང་འགྱུར། །</s>
  </p>
  <p id="364">
    <s id="364:1">ཕྱི་བཞིན་འབྲང་བ་གཞན་ཡང་ཇི་སྙེད་དེ་དག་འཐུན་པར་ནི། །ཟད་འགྱུར་དུས་ན་བྱང་ཆུབ་བསྲུང་བར་བསམ་པ་ཐག་པས་ཞུགས། །</s>
  </p>
  <p id="365">
    <s id="365:1">བདེ་བ་ཅན་དུ་པད་མ་འདབ་མ་རྒྱས་པར་འདུག་པ་ཡི། །རྒྱལ་བའི་སྲས་པོ་མཚན་རྣམས་སུམ་ཅུ་དག་གིས་བརྒྱན་པར་འགྱུར། །</s>
  </p>
  <p id="366">
    <s id="366:1">དེ་དག་དེར་དོང་ནས་ནི་གུས་པར་སྟོན་པ་མཆོད་བྱས་ནས། །</s>
  </p>
  <p id="367">
    <s id="367:1">བསྐལ་པ་བཀོད་པའི་རྒྱལ་པོ་ཞེས་བྱ་དགྲ་རྣམས་མེད་པ་ལ། །དེ་དག་ཐམས་ཅད་དེར་ནི་བྱང་ཆུབ་དམ་པ་འཚང་རྒྱར་འགྱུར། །</s>
  </p>
  <p id="368">
    <s id="368:1">ལྷ་མིའི་སྐྱེ་དགུ་དག་ཀྱང་ཆོས་སྒྲུབ་ཕྱིར་ནི་གནས་པར་འགྱུར། །</s>
  </p>
  <p id="369">
    <s id="369:1">ཞིང་དེ་ན་ནི་བདུད་ཀྱི་ལས་རྣམས་ཐམས་ཅད་ཡོངས་མེད་ཅིང་། །</s>
    <s id="369:2">དེ་ཡི་དུས་ན་ཉན་ཐོས་རྣམས་ཀྱང་གྲག་པར་མི་འགྱུར་ཏེ། །</s>
  </p>
  <p id="370">
    <s id="370:1">ལས་སྐྱོན་མེད་ཅིང་ངན་སོང་མེད་ལ་སྲོག་ཆགས་མངལ་གནས་མེད། །</s>
  </p>
  <p id="371">
    <s id="371:1">དེར་ནི་རྟག་ཏུ་བྱང་ཆུབ་སེམས་དཔའ་མཐའ་ཡས་འདུ་བར་འགྱུར། །</s>
  </p>
  <p id="372">
    <s id="372:1">གང་ཞིག་རྒྱལ་བ་རྣམས་ཀྱི་བྱང་ཆུབ་བསྲུང་ཕྱིར་ལུས་བོར་ཏེ། །</s>
  </p>
  <p id="373">
    <s id="373:1">ཤེས་ཀྱི་ཁེ་འདོད་མེད་ཅིང་སྲོག་ལའང་ལྟ་བར་མི་འགྱུར་བ། །</s>
    <s id="373:2">དེ་ནི་མྱུར་དུ་བྱང་ཆུབ་དམ་པ་འཚང་རྒྱ་འདིར་གནས་ནས། །བསམ་པ་ཇི་བཞིན་འདོད་པར་སངས་རྒྱས་ཞིང་རྣམས་ཀུན་ཏུ་འགྲོ །</s>
  </p>
  <p id="374">
    <s id="374:1">དེ་ལྟ་བས་ན་ཐབ་མོ་ཆེན་པོའི་ཚེ་ཡང་ཕན་ཚུན་དུ། །འཐུན་བྱོས་སངས་རྒྱས་དགའ་སྐྱེད་གུས་བཅས་ཕྲག་དོག་མེད་པར་ནི། །ང་ཡི་བྱང་ཆུབ་སྲུངས་ཤིག་</s>
    <s id="374:2">དབྱེ་འགྱུར་ཕྱི་མའི་དུས་ན་ཡང་། །གང་དག་རྙེད་ལ་<ref folio="F.245.a"/>བརྐམ་པ་དེ་དག་རྗེས་སུ་མ་སློབ་ཤིག །</s>
    <s id="374:3">གང་དོན་སངས་རྒྱས་ཆོས་ཚོལ་བ་ནི་བསྐལ་པ་བྱེ་བར་ནི། །ང་ཡིས་ཆུང་མ་བུ་ཕོ་བུ་མོ་རྒྱལ་སྲིད་མགོ་མིག་བཏང་། །</s>
  </p>
  <p id="375">
    <s id="375:1">ང་ཡི་ཆོས་དེ་རིགས་པ་མི་ལྡན་དེ་དག་རྙེད་རྒྱུས་འཇིག །</s>
  </p>
  <p id="376">
    <s id="376:1">ཤེས་ཀྱི་ཁེ་དང་རྙེད་ཕྱིར་ཕན་ཚུན་ཞེ་སྡང་བྱེད་པར་འགྱུར། །</s>
  </p>
  <p id="377">
    <s id="377:1">ཟད་འགྱུར་དུས་ན་བསམ་པ་ཐག་པས་བྱང་ཆུབ་བསྲུང་བའི་ཕྱིར། །</s>
    <s id="377:2">སྲོག་ཆགས་བྱེ་བ་བརྒྱད་ཅུ་མཆི་མའི་ཤུགས་ཀྱིས་ཞུགས་པར་འགྱུར། །</s>
  </p>
  <p id="378">
    <s id="378:1">སྟོང་གསུམ་གཡོས་ནས་ལྷ་ཡིས་མེ་ཏོག་ཆར་ཡང་རབ་ཏུ་ཕབ། །</s>
  </p>
  <p id="379">
    <s id="379:1">གང་དག་མདོ་འདིར་དགའ་བ་དེ་དག་རྙེད་པ་ལེགས་པར་རྙེད། །</s>
  </p>
  <p id="380">
    <s id="380:1">ཕྱོགས་བཅུའི་འདྲེན་པ་ཇི་སྙེད་པ་ལའང་དགའ་བར་གྱུར་པ་ཡིན། །</s>
  </p>
  <p id="381">
    <s id="381:1">ལྷ་རྣམས་ཀྱིས་ཀྱང་དེ་དག་བསྔགས་ཕྲེང་དམ་པ་རྗོད་པར་འགྱུར། །</s>
  </p>
  <p id="382">
    <s id="382:1">གང་དག་ཕྱི་དུས་ཡེ་ཤེས་ཕྱག་རྒྱའི་མདོ་ཐོས་སྒོམ་བྱེད་པ། །དེ་དག་རྣམས་ལ་ལྷ་ཡང་མཆོད་བྱེད་གནོད་སྦྱིན་སྲུང་བར་བྱེད། །</s>
  </p>
  <p id="383">
    <s id="383:1">གང་ཞིག་སངས་རྒྱས་ཞིང་ནི་གང་གཱའི་བྱེ་མ་སྙེད་ཀྱི་རྣམས། །གསེར་བཀང་བསྐལ་པ་གང་གཱའི་བྱེ་སྙེད་འདྲེན་པ་ཕུལ་བ་ནི། །</s>
    <s id="383:2">གང་ཞིག་ཡེ་ཤེས་ཕྱག་རྒྱའི་མདོ་སྡེ་འདི་ལ་བཟོད་གྱུར་ནའདི་ལ་གང་སྦྱོར་བྱེད་པའི་བསོད་ནམས་དེ་ཡི་གྲངས་མི་འགྲོ །</s>
  </p>
  <p id="384">
    <s id="384:1">མི་འདོད་པ་ལ་ནན་གྱིས་བྱང་ཆུབ་སུ་ལའང་སྦྱིན་མི་བྱ། །</s>
  </p>
  <p id="385">
    <s id="385:1">སངས་རྒྱས་ཀྱི་ནི་རྨད་བྱུང་ཐོས་ནས་བྱང་ཆུབ་སེམས་བསྐྱེད་ཅིང་། །</s>
    <s id="385:2">ཇི་ལྟར་མདོ་སྡེ་དམ་པ་འདི་ལས་རྗེས་སུ་བསྟན་བཤད་པ། །དེ་ལྟར་སྦྱོར་བ་</s>
    <s id="385:3">རིང་པོར་མི་ཐོགས་འཇིག་རྟེན་མགོན་པོར་འགྱུར། །</s>
  </p>
  <p id="386">
    <s id="386:1">གང་ཞིག་སངས་རྒྱས་བྱང་ཆུབ་དམ་པ་རྒྱ་ཆེན་རེག་འདོད་པ། །</s>
    <s id="386:2">དགོན་པར་གནས་ནས་གུས་དང་བཅས་པར་སོ་སོར་ཐར་བསྡམས་ཏེ། །</s>
  </p>
  <p id="387">
    <s id="387:1">སྡོམ་པ་གསུམ་གྱིས་སེམས་ཅན་ཀུན་ལ་མ་བུར་འདུ་ཤེས་ནས། །</s>
  </p>
  <p id="388">
    <s id="388:1" flag="alternateSource">ཡང་དག་དགའ་བ་མདུན་བྱས་དཔའ་དང་སྟོན་པའི་འདུ་ཤེས་བསྐྱེད། །</s>
  </p>
  <p id="389">
    <s id="389:1">གང་ཞིག་ཡེ་ཤེས་ཕྱག་རྒྱའི་ཏིང་འཛིན་འདི་ནི་ཡི་གེར་བྲིས། །འཆང་ཞིང་སྟོན་ལ་ཀློག་ཅིང་གང་ཞིག་གཞན་ལ་རབ་འཆད་པ། །དེ་ཡི་བསོད་ནམས་ཕུང་པོ་དཔག་ཏུ་མེད་ཅིང་བསམ་མི་ལང་། །</s>
    <s id="389:2">རྒྱལ་བའི་སྲས་པོ་བདེ་བ་ཅན་གྱི་འཇིག་རྟེན་ཁམས་སུ་འགྲོ །</s>
  </p>
  <p id="390">
    <s id="390:1">དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས་འདི་སྐད་ཅེས་གསོལ་ཏོ། །</s>
  </p>
  <p id="391">
    <s id="391:1">བཙུན་པ་བཅོམ་ལྡན་འདས་སེམས་ཅན་གང་དག་སླད་མའི་ཚེ་སླད་མའི་དུས་ལྔ་བརྒྱ་ཐ་མ་ལ། དེ་<ref folio="F.245.b"/>བཞིན་གཤེགས་པའི་ཡེ་ཤེས་ཀྱི་ཕྱག་རྒྱའི་ཏིང་ངེ་འཛིན་འདི་ཡོངས་སུ་འཛིན་པར་འགྱུར་བ་དང་ལེན་པར་འགྱུར་བ་དེ་དག་ཇི་སྙེད་ཅིག་འབྱུང་བར་འགྱུར། </s>
  </p>
  <p id="392">
    <s id="392:1">དེ་སྐད་ཅེས་གསོལ་པ་དང་། </s>
    <s id="392:2">བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="393">
    <s id="393:1">བྱམས་པ་ཕྱི་མའི་ཚེ་ཕྱི་མའི་དུས་ན། སྡུག་བསྔལ་བ། མཆོག་ཏུ་སྡུག་བསྔལ་བ། </s>
    <s id="393:2">གཟུ་ལུམས་ཅན། མཆོག་ཏུ་གཟུ་ལུམས་ཅན། </s>
    <s id="393:3">བཟོད་པར་དཀའ་བ། མོས་པར་དཀའ་བ། དགེ་བའི་རྩ་བ་རྣམ་པར་འཇིག་པར་བྱེད་པ་འབྱུང་བར་འགྱུར་རོ། །</s>
  </p>
  <p id="394">
    <s id="394:1">བྱམས་པ་གལ་ཏེ་མ་འོངས་པའི་ཚེ་མ་འོངས་པའི་དུས་ན་བྱང་ཆུབ་སེམས་དཔའ་རྣམས་ཀྱི་རྣམ་པར་འཇིག་པར་འགྱུར་བ་ཅི་འདྲ་བ་འབྱུང་བ། དེ་ཐམས་ཅད་ཁྱོད་ལ་བསྟན་ཀྱང་དེ་དག་བྱམས་པ་ཁྱོད་ལ་སྣང་བར་མི་འགྱུར་རོ། །</s>
  </p>
  <p id="395">
    <s id="395:1">དེ་སྐད་ཅེས་བཀའ་སྩལ་པ་དང་། </s>
    <s id="395:2">བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས་འདི་སྐད་ཅེས་གསོལ་ཏོ། །</s>
  </p>
  <p id="396">
    <s id="396:1">བདག་ཅག་ཐམས་ཅད་ལ་ཐུགས་བརྩེ་བར་དགོངས་ཏེ། </s>
  </p>
  <p id="397">
    <s id="397:1">བཅོམ་ལྡན་འདས་བཤད་དུ་གསོལ། </s>
  </p>
  <p id="398">
    <s id="398:1">བདེ་བར་གཤེགས་པ་བཤད་དུ་གསོལ། </s>
  </p>
  <p id="399">
    <s id="399:1">བཅོམ་ལྡན་འདས་བྱང་ཆུབ་སེམས་དཔའ་གང་དག་ཡང་དག་པར་སློབ་པར་འཚལ་བར་འགྱུར་བ་དེ་དག་ནི་ཐོས་ནས་དེ་བཞིན་ཉིད་དུ་སློབ་པར་འགྱུར་ཞིང་དེ་བཞིན་ཉིད་དུ་བསླབས་ནས་ཀྱང་དེ་བཞིན་ཉིད་དུ་སྒྲུབ་པར་འགྱུར་ཏེ</s>
  </p>
  <p id="400">
    <s id="400:1">ཇི་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཡོངས་སུ་ཉམས་པར་མི་འགྱུར་བ་</s>
    <s id="400:2">དེ་ལྟར་སྒྲུབ་པར་འགྱུར་རོ། །</s>
  </p>
  <p id="401">
    <s id="401:1">དེ་སྐད་ཅེས་གསོལ་པ་དང་། </s>
    <s id="401:2">བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="402">
    <s id="402:1">བྱམས་པ་སེམས་ཅན་གང་དག་སྔོན་སངས་རྒྱས་བརྒྱ་ལ་བྱང་ཆུབ་ཏུ་སེམས་བསྐྱེད་ཅིང་དགེ་བའི་རྩ་བ་བསྐྱེད་པར་གྱུར་པ་དེ་དག་ནི་ཕྱི་མའི་ཚེ་ཕྱི་མའི་དུས་ན་བྱང་ཆུབ་ཀྱི་སེམས་ཉམས་པར་འགྱུར་ཏེ</s>
  </p>
  <p id="403">
    <s id="403:1">ཤིན་ཏུ་རྒྱས་པ་ལ་ཡང་མི་མོས་ཤིང་སྤོང་བར་འགྱུར་རོ། །</s>
  </p>
  <p id="404">
    <s id="404:1">བྱམས་པ་སེམས་ཅན་གང་དག་སྔོན་གྱི་སངས་རྒྱས་སྟོང་ལ་བྱང་ཆུབ་ཏུ་སེམས་བསྐྱེད་ཅིང་དགེ་བའི་རྩ་བ་ཡང་བསྐྱེད་པར་གྱུར་པ་དེ་དག་ནི་ཕྱི་མའི་ཚེ་ཕྱི་མའི་དུས་ན་བྱང་ཆུབ་ཀྱི་སེམས་སྐྱེ་ཡང་ཤིན་ཏུ་རྒྱས་པ་སྤོང་བར་འགྱུར་གྱིས་མོས་པར་མི་འགྱུར། </s>
  </p>
  <p id="405">
    <s id="405:1">ཡི་གེར་འདྲི་བར་མི་འགྱུར། <ref folio="F.246.a"/>འཛིན་པར་མི་འགྱུར། འཆང་བར་མི་འགྱུར། ལུང་ནོད་པར་མི་འགྱུར། དད་པར་མི་འགྱུར་རོ། །</s>
  </p>
  <p id="406">
    <s id="406:1">བྱམས་པ་སེམས་ཅན་གང་དག་སངས་རྒྱས་འབུམ་ལ་བྱང་ཆུབ་ཏུ་སེམས་བསྐྱེད་ཅིང་། དགེ་བའི་རྩ་བ་ཡང་བསྐྱེད་པར་གྱུར་པ་དེ་དག་ནི་ཕྱི་མའི་ཚེ་ཕྱི་མའི་དུས་ན་བྱང་ཆུབ་ཀྱི་སེམས་སྐྱེ་བར་འགྱུར། ཤིན་ཏུ་རྒྱས་པ་ལ་ཡང་མོས་པར་འགྱུར་ཞིང་མི་སྤོང་</s>
    <s id="406:2">ཡང་</s>
    <s id="406:3">ལུང་ནོད་པར་མི་འགྱུར། དོན་གོ་བར་མི་འགྱུར་རོ། །</s>
  </p>
  <p id="407">
    <s id="407:1">བྱམས་པ་སེམས་ཅན་གང་དག་སངས་རྒྱས་བྱེ་བ་ལ་བྱང་ཆུབ་ཏུ་སེམས་བསྐྱེད་ཅིང་། </s>
    <s id="407:2">དགེ་བའི་རྩ་བ་ཡང་བསྐྱེད་པར་གྱུར་པ་དེ་དག་ནི་ཕྱི་མའི་ཚེ་ཕྱི་མའི་དུས་ན་བྱང་ཆུབ་ཀྱི་སེམས་སྐྱེ་བར་འགྱུར། </s>
  </p>
  <p id="408">
    <s id="408:1">ཤིན་ཏུ་རྒྱས་པའང་ཐོས་པར་འགྱུར། ཡི་གེར་འདྲི་བར་འགྱུར། འཆང་བར་འགྱུར། མོས་པར་འགྱུར། ལུང་ནོད་པར་འགྱུར། དོན་གོ་བར་འགྱུར་</s>
    <s id="408:2">ཡང་</s>
    <s id="408:3">བྱང་ཆུབ་ལ་བཟོད་པར་མི་འགྱུར། ཏིང་ངེ་འཛིན་འདི་ཐོབ་པར་མི་འགྱུར། སྤོབས་པར་མི་འགྱུར་རོ། །</s>
  </p>
  <p id="409">
    <s id="409:1">བྱམས་པ་སེམས་ཅན་གང་དག་སངས་རྒྱས་བྱེ་བ་ཕྲག་བཅུ་ལ་བྱང་ཆུབ་ཏུ་སེམས་བསྐྱེད་ཅིང་དགེ་བའི་རྩ་བ་ཡང་བསྐྱེད་པར་གྱུར་པ་དེ་དག་ནི་ཕྱི་མའི་ཚེ་ཕྱི་མའི་དུས་ན་བྱང་ཆུབ་ཀྱི་སེམས་སྐྱེ་བར་འགྱུར། </s>
  </p>
  <p id="410">
    <s id="410:1">ཤིན་ཏུ་རྒྱས་པ་ཡང་ཐོས་པར་འགྱུར། མོས་པར་འགྱུར་ལ། ཡི་གེར་འདྲི་བར་འགྱུར། འཛིན་པར་འགྱུར། ལུང་ནོད་པར་འགྱུར། </s>
  </p>
  <p id="411">
    <s id="411:1">བཟོད་པར་འགྱུར་ཡང་ཏིང་ངེ་འཛིན་འདི་ཐོབ་པར་མི་འགྱུར། སྤོབས་པར་མི་འགྱུར་རོ། །</s>
  </p>
  <p id="412">
    <s id="412:1">བྱམས་པ་སེམས་ཅན་གང་དག་སངས་རྒྱས་བྱེ་བ་ཕྲག་སུམ་ཅུ་ལ་བྱང་ཆུབ་ཏུ་སེམས་བསྐྱེད་ཅིང་དགེ་བའི་རྩ་བ་ཡང་བསྐྱེད་པར་གྱུར་པ་དེ་དག་ནི་ཕྱི་མའི་ཚེ་ཕྱི་མའི་དུས་ན་བྱང་ཆུབ་ཀྱི་སེམས་སྐྱེ་བར་འགྱུར། </s>
  </p>
  <p id="413">
    <s id="413:1">ཤིན་ཏུ་རྒྱས་པ་ཡང་ཐོས་པར་འགྱུར། མོས་པར་འགྱུར་ཞིང་སྤོང་བར་མི་འགྱུར་ལ། ཡིད་ཆེས་པར་འགྱུར། འདོན་པར་འགྱུར། ཡི་གེར་འདྲི་བར་འགྱུར། ཀློག་པར་འགྱུར། ཁ་ཏོན་བྱེད་པར་འགྱུར། </s>
  </p>
  <p id="414">
    <s id="414:1">ཀུན་ཆུབ་པར་བྱེད་པར་འགྱུར། འཛིན་པར་འགྱུར། ཀུན་འཛིན་པར་འགྱུར། དོན་ཡང་རྟོགས་པར་འགྱུར། གཞན་དག་ལ་ཡང་རྒྱ་ཆེར་ཡང་དག་པར་རབ་ཏུ་སྟོན་པར་འགྱུར། </s>
    <s id="414:2">བསྒོམ་པར་འགྱུར། བྱང་ཆུབ་ལ་བཟོད་པ་</s>
    <s id="414:3">ཡང་</s>
    <s id="414:4">ཐོབ་པར་འགྱུར་ཡང་དེ་བཞིན་གཤེགས་པའི་ཡེ་ཤེས་ཀྱི་ཕྱག་རྒྱའི་ཏིང་ངེ་འཛིན་འདི་ཐོབ་པར་མི་འགྱུར། <ref folio="F.246.b"/>སྤོབས་པར་མི་འགྱུར་རོ། །</s>
  </p>
  <p id="415">
    <s id="415:1">བྱམས་པ་སེམས་ཅན་གང་དག་སངས་རྒྱས་བྱེ་བ་ཕྲག་བརྒྱད་ཅུ་ལ་བྱང་ཆུབ་ཏུ་སེམས་བསྐྱེད་ཅིང་དགེ་བའི་རྩ་བ་ཡང་བསྐྱེད་པར་གྱུར་པ་དེ་དག་དང་། སངས་རྒྱས་བྱེ་བ་ཕྲག་བརྒྱད་ཅུ་ལས་དེ་བཞིན་གཤེགས་པའི་ཡེ་ཤེས་ཀྱི་ཕྱག་རྒྱའི་ཏིང་ངེ་འཛིན་འདི་ཐོས་པར་འགྱུར། </s>
  </p>
  <p id="416">
    <s id="416:1">བཟུང་ཀུན་ཏུ་བཟུང་བར་གྱུར་པ་དེ་དག་ནི་ཕྱི་མའི་ཚེ་ཕྱི་མའི་དུས་ན་</s>
    <s id="416:2">བྱང་ཆུབ་ཏུ་སེམས་བསྐྱེད་པར་འགྱུར། ཤིན་ཏུ་རྒྱས་པའང་ཐོས་པར་འགྱུར། མོས་པར་འགྱུར། ཡིད་ཆེས་པར་འགྱུར་ཞིང་སྤོང་བར་མི་འགྱུར་ལ། </s>
    <s id="416:3">འདོན་པར་འགྱུར། དད་པར་འགྱུར། ཁ་ཏོན་བྱེད་པར་འགྱུར། ཡི་གེར་འདྲི་བར་འགྱུར། ཀློག་པར་འགྱུར། ཀུན་ཆུབ་པར་བྱེད་པར་འགྱུར། </s>
  </p>
  <p id="417">
    <s id="417:1">འཛིན་པར་འགྱུར། ཀུན་འཛིན་པར་འགྱུར། དོན་ཀྱང་རྟོགས་པར་འགྱུར། གཞན་དག་ལ་ཡང་རྒྱ་ཆེར་ཡང་དག་པར་རབ་ཏུ་སྟོན་པར་འགྱུར། </s>
  </p>
  <p id="418">
    <s id="418:1">སྒོམ་པར་འགྱུར། བྱང་ཆུབ་ལ་བཟོད་པའང་ཐོབ་པར་འགྱུར། </s>
  </p>
  <p id="419">
    <s id="419:1">དེ་བཞིན་གཤེགས་པའི་ཡེ་ཤེས་ཀྱི་ཕྱག་རྒྱའི་ཏིང་ངེ་འཛིན་འདི་ཡང་ཐོབ་པར་འགྱུར། </s>
  </p>
  <p id="420">
    <s id="420:1">ཆོས་ཐམས་ཅད་དབྱེར་མེད་ཅིང་དམིགས་སུ་མེད་པས་སངས་རྒྱས་ཀྱི་བྱང་ཆུབ་སྟོན་པར་འགྱུར། </s>
  </p>
  <p id="421">
    <s id="421:1">བདུད་ཀྱི་ལས་ཀྱིས་མི་འཕྲོགས་པར་འགྱུར། </s>
  </p>
  <p id="422">
    <s id="422:1">ཆོས་ཀྱི་སྒྲིབ་པས་མི་འཕྲོགས་པར་འགྱུར་རོ། །</s>
  </p>
  <p id="423">
    <s id="423:1">དེ་དག་གིས་བསྐལ་པ་གྲངས་མེད་པར་གང་སྡིག་པའི་ལས་མངོན་པར་འདུས་བྱས་པར་གྱུར་པ་དེ་དག་གི་དེ་ཡང་ཕྱི་མའི་ཚེ་ཕྱི་མའི་དུས་ན་ཀླད་པ་ན་བ་ཙམ་གྱིས་ཐམས་ཅད་བྱང་བར་འགྱུར། </s>
  </p>
  <p id="424">
    <s id="424:1">སེམས་ཉམ་ང་བ་ཙམ་གྱིས་ཐམས་ཅད་བྱང་བར་འགྱུར། </s>
  </p>
  <p id="425">
    <s id="425:1">སྐུར་པ་བཏབ་པ་ཙམ་གྱིས་ཐམས་ཅད་བྱང་བར་འགྱུར། </s>
  </p>
  <p id="426">
    <s id="426:1">བརྙས་པ་ཙམ་གྱིས་ཐམས་ཅད་བྱང་བར་འགྱུར། </s>
  </p>
  <p id="427">
    <s id="427:1">ཐིང་སླད་བྱས་པ་ཙམ་གྱིས་ཐམས་ཅད་བྱང་བར་འགྱུར། </s>
  </p>
  <p id="428">
    <s id="428:1">ཅོ་དྲིས་བྱས་པ་ཙམ་གྱིས་ཐམས་ཅད་བྱང་བར་འགྱུར། </s>
  </p>
  <p id="429">
    <s id="429:1">རྙེད་པ་ཆུང་བས་ཐམས་ཅད་བྱང་བར་འགྱུར། </s>
  </p>
  <p id="430">
    <s id="430:1">སྐྱེ་བ་གཅིག་ཁོ་ནས་ཐམས་ཅད་བྱང་བར་འགྱུར་རོ། །</s>
  </p>
  <p id="431">
    <s id="431:1">བྱམས་པ་གང་དག་ཕྱི་མའི་ཚེ་ཕྱི་མའི་དུས་ན་བྱང་ཆུབ་ཀྱི་སེམས་ལ་སྒྱིད་ལུག་པར་མི་འགྱུར་ཞིང་ཡང་དག་པར་བླངས་པ་བསྟན་ལ། བསམ་པ་ཐག་པ་ནས་བྱང་ཆུབ་ལ་ཞུགས་པའི་བྱང་ཆུབ་སེམས་དཔའ་དེ་དག་ནི་སངས་རྒྱས་གྲངས་མེད་པ་མང་པོ་ལ་བསྙེན་བཀུར་བྱས་པ་ཡིན་ནོ། །</s>
  </p>
  <p id="432">
    <s id="432:1">བྱམས་པ་བྱང་ཆུབ་སེམས་དཔའ་དེ་དག་གིས་ངན་སོང་མྱོང་བར་འགྱུར་བའི་<ref folio="F.247.a"/>ལས་གང་འདུས་བྱས་པ་དེ་དག་གི་དེ་ཡང་ཕྱི་མའི་ཚེ་ཕྱི་མའི་དུས་ན་མདོག་ངན་པར་གྱུར་པ་ཙམ་གྱིས་བྱང་བར་འགྱུར། </s>
  </p>
  <p id="433">
    <s id="433:1">གདུལ་དཀའ་བ་ཙམ་གྱིས་བྱང་བར་འགྱུར། </s>
  </p>
  <p id="434">
    <s id="434:1">ནད་མང་བ་ཙམ་གྱིས་བྱང་བར་འགྱུར། </s>
  </p>
  <p id="435">
    <s id="435:1">གཟི་བརྗིད་ཆུང་བས་བྱང་བར་འགྱུར། </s>
  </p>
  <p id="436">
    <s id="436:1">དམའ་བའི་རིགས་སུ་སྐྱེས་པས་བྱང་བར་འགྱུར། </s>
  </p>
  <p id="437">
    <s id="437:1">མ་གྲགས་པའི་རིགས་སུ་སྐྱེས་པས་བྱང་བར་འགྱུར། </s>
  </p>
  <p id="438">
    <s id="438:1">ཁྱད་དུ་བསད་པའི་རིགས་སུ་སྐྱེས་པས་བྱང་བར་འགྱུར། </s>
  </p>
  <p id="439">
    <s id="439:1">དབུལ་པོའི་རིགས་སུ་སྐྱེས་པས་བྱང་བར་འགྱུར། </s>
  </p>
  <p id="440">
    <s id="440:1">མཐའ་འཁོབ་ཀྱི་སྐྱེ་བོའི་རིགས་སུ་སྐྱེས་པས་བྱང་བར་འགྱུར། </s>
  </p>
  <p id="441">
    <s id="441:1">ངན་པའི་རིགས་སུ་སྐྱེས་པས་བྱང་བར་འགྱུར། </s>
  </p>
  <p id="442">
    <s id="442:1">ཕོངས་པའི་རིགས་སུ་སྐྱེས་པས་བྱང་བར་འགྱུར། </s>
  </p>
  <p id="443">
    <s id="443:1">ལོག་པར་ལྟ་བའི་རིགས་སུ་སྐྱེས་པས་བྱང་བར་འགྱུར། </s>
  </p>
  <p id="444">
    <s id="444:1">བྲན་ཕོ་དང་། བྲན་མོ་དང་། ཀླ་ཀློའི་རིགས་སུ་སྐྱེས་པས་བྱང་བར་འགྱུར། </s>
  </p>
  <p id="445">
    <s id="445:1">སེམས་ཅན་སྐལ་བ་མི་མཉམ་པ་དང་ཕྲད་པས་བྱང་བར་འགྱུར། </s>
  </p>
  <p id="446">
    <s id="446:1">འཕགས་པ་མ་ཡིན་པའི་སེམས་ཅན་དང་ཕྲད་པས་བྱང་བར་འགྱུར། </s>
  </p>
  <p id="447">
    <s id="447:1">སེམས་ལ་མྱ་ངན་མང་བས་བྱང་བར་འགྱུར། </s>
  </p>
  <p id="448">
    <s id="448:1">རྒྱལ་སྲིད་འཁྲུགས་པ་དང་། ཡུལ་འཁྲུགས་པ་དང་། ལྗོངས་འཁྲུགས་པ་དང་། གྲོང་དང་། གྲོང་ཁྱེར་དང་། གྲོང་རྡལ་དང་། ཡུལ་འཁོར་དང་། རྒྱལ་པོའི་ཕོ་བྲང་འཁོར་འཁྲུགས་པ་དང་། ཁྱིམ་འཁྲུགས་པ་དང་། </s>
    <s id="448:2">སྡུག་པ་དང་བྲལ་བས་འཁྲུགས་པ་དང་། མུ་གེས་འཁྲུགས་པ་དང་། </s>
    <s id="448:3">དགེ་བའི་བཤེས་གཉེན་མི་མཐོང་བ་དང་། རྒྱུན་ཏུ་ཆོས་མཉན་པ་མི་ཐོབ་པ་དང་། </s>
    <s id="448:4">གོས་དང་། ཟས་དང་། མལ་ཆ་དང་། ན་བའི་གསོས་སྨན་དང་། ཡོ་བྱད་རྣམས་ཡུན་རིང་པོས་རྙེད་པ་དང་། </s>
    <s id="448:5">ངན་པ་རྙེད་པ་དང་། ཆུང་ངུ་རྙེད་པ་དང་། </s>
    <s id="448:6">སྐྱེ་བོ་ཕལ་པ་དགའ་བ་དང་། སྐྱེ་བོ་ཡ་རབས་ལ་མ་མོས་པ་དང་། </s>
    <s id="448:7">དགེ་བའི་རྩ་བ་ལ་བརྩོན་པའི་བར་ཆད་འབྱུང་བ་དང་། རྟོག་པ་ཆུང་བ་དང་། བསམ་གཏན་ལ་སེམས་གཡེང་བ་དང་། སེམས་ཀྱི་གནས་མ་རྙེད་པ་དང་། བྱང་ཆུབ་ཀྱི་ཡན་ལག་རྣམས་མ་རྙེད་པ་དང་། ཆོས་ཀྱི་མཚམས་སྦྱར་བ་ཁོང་དུ་མ་ཆུད་པས་ཀྱང་ལས་ཀྱི་སྒྲིབ་པ་དེ་བྱང་བར་འགྱུར་རོ། །</s>
  </p>
  <p id="449">
    <s id="449:1">ཐ་ན་རྨི་ལམ་ན་སྡིག་པ་མཐོང་བ་རྨིས་པས་ཀྱང་ལས་ཀྱི་སྒྲིབ་པ་དེ་དག་བྱང་བར་འགྱུར་རོ། །</s>
  </p>
  <p id="450">
    <s id="450:1">ལས་ཀྱི་སྒྲིབ་པ་དེས་ཉེན་པར་གྱུར་ན་ནི་བདུད་སྡིག་ཅན་གྱི་ཟིལ་གྱིས་ནོན་པར་འགྱུར་རོ། །</s>
  </p>
  <p id="451">
    <s id="451:1">དེ་དག་<ref folio="F.247.b"/>བདུད་སྡིག་ཅན་གྱི་ཟིལ་གྱིས་ནོན་པར་གྱུར་ན་ནི་བདུད་ཀྱི་སྐྱོན་རྟོགས་པར་མི་འགྱུར་རོ། །</s>
  </p>
  <p id="452">
    <s id="452:1">དེ་དག་བདུད་ཀྱི་སྐྱོན་ཁོང་དུ་མ་ཆུད་པས་དེ་ལ་གང་དག་རྙེད་པ་དང་ལྡན་པ་དེ་དག་ནི་མ་རྙེད་པ་དག་ལ་བརྙས་སོ། །</s>
  </p>
  <p id="453">
    <s id="453:1">གང་དག་མཛེས་པར་གྱུར་པ་དེ་དག་ནི་མཛེས་པ་མ་ཡིན་པ་དག་ལ་བརྙས་སོ། །</s>
  </p>
  <p id="454">
    <s id="454:1">གང་དག་བལྟ་ན་སྡུག་པར་གྱུར་པ་དེ་དག་ནི་བལྟ་ན་མི་སྡུག་པ་དག་ལ་བརྙས་སོ། །</s>
  </p>
  <p id="455">
    <s id="455:1">གང་དག་མཐོང་ན་དགའ་བར་གྱུར་པ་དེ་དག་ནི་མཐོང་ན་དགའ་བ་མ་ཡིན་པ་དག་ལ་བརྙས་སོ། །</s>
  </p>
  <p id="456">
    <s id="456:1">གང་དག་མང་དུ་ཐོས་པར་གྱུར་པ་དེ་དག་ནི་མང་དུ་ཐོས་པ་མ་ཡིན་པ་དག་ལ་བརྙས་སོ། །</s>
  </p>
  <p id="457">
    <s id="457:1">གང་དག་སྤོབས་པ་དང་ལྡན་པར་གྱུར་པ་དེ་དག་ནི་སྤོབས་པ་དང་མི་ལྡན་པ་དག་ལ་བརྙས་སོ། །</s>
  </p>
  <p id="458">
    <s id="458:1">གང་དག་སྟོང་པ་ལ་མོས་པར་གྱུར་པ་དེ་དག་ནི་སེར་སྣ་ཅན་དག་ལ་བརྙས་སོ། །</s>
  </p>
  <p id="459">
    <s id="459:1">གང་དག་ཚུལ་ཁྲིམས་དང་ལྡན་པར་གྱུར་པ་དེ་དག་ནི་ངང་ཚུལ་ངན་པ་ཅན་དག་ལ་བརྙས་སོ། །</s>
  </p>
  <p id="460">
    <s id="460:1">གང་དག་བཟོད་པ་ཙམ་རྙེད་པར་གྱུར་པ་དེ་དག་ནི་གནོད་སེམས་ཅན་དག་ལ་བརྙས་སོ། །</s>
  </p>
  <p id="461">
    <s id="461:1">གང་དག་བརྩོན་འགྲུས་དང་ལྡན་པར་གྱུར་པ་དེ་དག་ནི་ལེ་ལོ་ཅན་དག་ལ་བརྙས་སོ། །</s>
  </p>
  <p id="462">
    <s id="462:1">གང་དག་བསམ་གཏན་ལ་བསམ་གཏན་བྱེད་པར་གྱུར་པ་དེ་དག་ནི་སེམས་རྣམ་པར་གཡེངས་པ་དག་ལ་བརྙས་སོ། །</s>
  </p>
  <p id="463">
    <s id="463:1">གང་དག་ཤེས་རབ་དང་ལྡན་པར་གྱུར་པ་དེ་དག་ནི་འཆལ་པའི་ཤེས་རབ་ཅན་དག་ལ་བརྙས་སོ། །</s>
  </p>
  <p id="464">
    <s id="464:1">གང་དག་ཐབས་ལ་མཁས་པར་གྱུར་པ་དེ་དག་ནི་ཐབས་ལ་མི་མཁས་པ་དག་ལ་བརྙས་སོ། །</s>
  </p>
  <p id="465">
    <s id="465:1">དེ་དག་ཆོས་ཡིད་དུ་འོང་བ་གང་དང་གང་རྙེད་པར་གྱུར་པ་དེ་ཡང་དེ་དག་ཉིད་ཀྱིས་གཞན་ལ་བརྙས་སོ། །</s>
  </p>
  <p id="466">
    <s id="466:1">བྱམས་པ་གང་དག་འཐུན་པར་གྱུར་ནས་ལག་གཅིག་སྟེ། དབྱེར་མེད་པས་སྔོན་སངས་རྒྱས་བརྒྱ་ལ་དགེ་བའི་རྩ་བ་བསྐྱེད་པར་གྱུར་པ་དེ་དག་ཀྱང་ཕྱི་མའི་ཚེ་ཕྱི་མའི་དུས་ན་དབྱེ་བར་འགྱུར་ན། </s>
  </p>
  <p id="467">
    <s id="467:1">དེ་ལས་གཞན་པའི་སེམས་ཅན་བསམ་པ་མ་ངེས་པ་དགེ་བའི་རྩ་བ་མ་བསྐྱེད་པ། བློ་རྒོད་པ་རྣམས་ལྟ་སྨོས་ཀྱང་ཅི་དགོས་ཏེ། </s>
  </p>
  <p id="468">
    <s id="468:1">བྱམས་པ་དེ་ལྟར་ཕྱིས་འཇིག་རྟེན་མི་བཟད་པ་དག་འབྱུང་བར་འགྱུར་རོ། །</s>
  </p>
  <p id="469">
    <s id="469:1">བྱམས་པ་དེ་ལྟ་བས་ན་བྱང་ཆུབ་སེམས་དཔའ་ཁྱོད་ཀྱིས་གོ་ཆ་ཆེན་པོ་སྲ་བ་ཤིན་ཏུ་བགོ་བར་བྱ། </s>
  </p>
  <p id="470">
    <s id="470:1">ལྷག་པའི་བསམ་པས་བསྒྲུབ་པ་དང་། བཟོད་པའི་སྟོབས་དང་ལྡན་པར་བྱ། </s>
  </p>
  <p id="471">
    <s id="471:1">ཆོས་ཟབ་མོ་ལ་འཇུག་པའི་ཡེ་ཤེས་ལ་མཁས་པར་བྱ། </s>
  </p>
  <p id="472">
    <s id="472:1">དམིགས་པ་མེད་པའི་ལྟ་བ་ཅན་དུ་<ref folio="F.248.a"/>འགྱུར་བར་བྱ། </s>
  </p>
  <p id="473">
    <s id="473:1">སེམས་བརྟན་པར་བྱ། བརྩོན་འགྲུས་བརྟན་པར་བྱ། </s>
  </p>
  <p id="474">
    <s id="474:1">རྟུལ་བ་བརྟན་པ་དང་། སྦྱོར་བ་བརྟན་པར་བྱ། </s>
  </p>
  <p id="475">
    <s id="475:1">ཕྱི་མའི་ཚེ་ཕྱི་མའི་དུས་ན་དམ་པའི་ཆོས་ཡོངས་སུ་བླང་བ་དང་། </s>
    <s id="475:2">དམ་པའི་ཆོས་གཟུང་བ་དང་། </s>
    <s id="475:3">དམ་པའི་ཆོས་ཀུན་ཏུ་བསྲུང་བ་དང་། </s>
    <s id="475:4">དམ་པའི་ཆོས་ཡུན་རིང་དུ་གནས་པར་བྱ་བ་ལ་སྤྲོ་བར་བྱ། </s>
  </p>
  <p id="476">
    <s id="476:1">བརྩོན་འགྲུས་བརྩམ་པར་བྱ། བརྩོན་པར་བྱ། གཞན་ཡང་གཟུང་བར་བྱའོ། །</s>
  </p>
  <p id="477">
    <s id="477:1">དེ་ནས་མཆོག་ཏུ་དགའ་བའི་རྒྱལ་པོ་དང་། འཇམ་དཔལ་ལ་སོགས་པ་སེམས་དཔའ་དཔེ་མེད་པ་དྲུག་ཅུ་དང་། བྱམས་པ་དང་། སེང་གེ་རབ་སྣང་ལ་སོགས་པ། བསྐལ་པ་བཟང་པོའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་བཅོམ་ལྡན་འདས་ཀྱིས་དམ་པའི་ཆོས་ཡོངས་སུ་གཟུང་བ་བསྟན་པ་འདི་ཐོས་ནསཕྱི་མའི་ཚེ་ཕྱི་མའི་དུས་དེ་ན་དམ་པའི་ཆོས་ཡོངས་སུ་གཟུང་བར་སྤྲོ་བར་འགྱུར་ཏེ། </s>
  </p>
  <p id="478">
    <s id="478:1">དེ་དག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="479">
    <s id="479:1" flag="alternateSource">བཅོམ་ལྡན་འདས་བདག་ཅག་ལྷན་ཅིག་ཏུ་འཐུན་པར་གཡོ་དང་། སྒྱུ་ཐམས་ཅད་སྤངས་ཤིང་། ང་རྒྱལ་དང་། རྒྱགས་པ་དང་། དྲེགས་པ་ཐམས་ཅད་སྤངས་ལ་དགའ་བ་དང་། མི་དགའ་བ་དང་། སྲིད་པ་ཐམས་ཅད་བསལ་ཏེ</s>
  </p>
  <p id="480">
    <s id="480:1">ཟབ་མོ་མི་དམིགས་པ་ལ་མོས་ཤིང་དེ་བཞིན་གཤེགས་པའི་སངས་རྒྱས་ཀྱི་བྱང་ཆུབ་བསྐལ་པ་གྲངས་མ་མཆིས་པ་བྱེ་བ་ཁྲག་ཁྲིག་བརྒྱ་སྟོང་དུ་བསྒྲུབས་པ་འདི་ཀུན་ཏུ་བསྲུང་བར་བགྱི། </s>
  </p>
  <p id="481">
    <s id="481:1">ཡོངས་སུ་གཟུང་བར་བགྱི། </s>
  </p>
  <p id="482">
    <s id="482:1">གཞན་དག་ལ་ཡང་རྒྱ་ཆེར་ཡང་དག་པར་རབ་ཏུ་བསྟན་པར་བགྱི་ཞིང་། </s>
    <s id="482:2">བདག་ཅག་ལུས་དང་སྲོག་ལ་མི་བལྟ་བར་སངས་རྒྱས་ཀྱི་བྱང་ཆུབ་འདི་ཀུན་ཏུ་བསྲུང་བར་བགྱིའོ། །</s>
  </p>
  <p id="483">
    <s id="483:1">དེ་ནས་བཅོམ་ལྡན་འདས་ཀྱིས་མཆོག་ཏུ་དགའ་བའི་རྒྱལ་པོ་དང་། འཇམ་དཔལ་ལ་སོགས་པ་སེམས་དཔའ་དཔེ་མེད་པ་དྲུག་ཅུ་དང་། བྱམས་པ་དང་། སེང་གེ་རབ་སྣང་ལ་སོགས་པ་བསྐལ་པ་བཟང་པོའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ལ་རྗེས་སུ་བསྟན་པའི་ཕྱིར་ཚིགས་སུ་བཅད་པ་འདི་དག་བཀའ་སྩལ་ཏོ། །</s>
  </p>
  <p id="484">
    <s id="484:1">གཡོ་མེད་སྒྱུ་མེད་ང་མེད་ཐ་བ་མེད། །</s>
  </p>
  <p id="485">
    <s id="485:1">དྲན་ལྡན་བློ་གྲོས་ལྡན་ཞིང་གནས་མེད་གནས། །</s>
  </p>
  <p id="486">
    <s id="486:1">ཟབ་མོ་བཟོད་ལ་མི་གཡེང་ལེགས་གནས་ཏེ། །</s>
  </p>
  <p id="487">
    <s id="487:1">སྟོབས་བཅུ་ནོར་འདི་རབ་ཏུ་བསྲུང་བར་གྱིས། །</s>
    <s id="487:2">སྒྱུ་<ref folio="F.248.b"/>མེད་གཅམ་མེད་འདོད་མེད་ང་མེད་དང་། །</s>
    <s id="487:3">གཟུང་མེད་དགའ་དང་རྣམ་པར་འཛིན་བྲལ་དང་། །</s>
    <s id="487:4">ནམ་མཁའི་ལམ་ལྟར་མཉམ་ཉིད་རབ་ལྡན་པར། །</s>
    <s id="487:5">དེ་ལྟར་སྦྱོར་བ་ཏིང་འཛིན་འདི་འཐོབ་བོ། །</s>
    <s id="487:6">རྟག་ཏུ་བྱང་ཆུབ་འདུན་པ་བརྟན་པར་གྱིས། །ཟབ་མོ་རྒྱལ་བ་དག་གི་ཚུལ་ཡང་བསྒོམས། །</s>
  </p>
  <p id="488">
    <s id="488:1">དགའ་བ་ཀུན་ལ་འདྲིས་ལ་མི་ལྟ་ན། །དེས་ནི་ཏིང་འཛིན་དཀོན་མཆོག་འདི་འཐོབ་བོ། །</s>
    <s id="488:2">རྟག་ཏུ་དགའ་དང་མི་དགའ་སེམས་སྙོམས་ཤིང་། །</s>
    <s id="488:3">སྐྱེས་བུ་མཆོག་ལ་སྟོན་པ་ལྟ་བུ་ཡི། །</s>
    <s id="488:4">འདུ་ཤེས་སྐྱེད་ཅིང་དགའ་བྱ་རྟག་དགའ་བ། །དེས་ནི་མྱུར་དུ་ཏིང་འཛིན་འདི་རྟོགས་སོ། །</s>
  </p>
  <p id="489">
    <s id="489:1">སྣང་བ་ཟད་མི་ཤེས་པ་མཆོག་གི་གཏེར། །སྤོབས་པ་ཕྱག་རྒྱ་ཚུལ་ནི་བྱེ་བ་བརྒྱས། །ཉི་མའི་འོད་ཟེར་རབ་རིབ་སེལ་ལྟ་བུ། །ཡེ་ཤེས་འཇུག་པའི་ཚུལ་ནི་འདིར་བརྗོད་དོ། །</s>
  </p>
  <p id="490">
    <s id="490:1">ཉི་མ་ཟླ་བ་དང་ནི་སྐར་མ་དང་། །ཇི་ལྟར་ས་དང་གངས་ཀྱི་རི་བོ་དང་། །གླིང་བཞིའི་བདག་པོ་བརྒྱ་བྱིན་ཚངས་པ་དང་། །སྨན་པ་ལྟ་བུའི་མདོ་སྡེ་འདི་ཟུང་ཤིག །</s>
    <s id="490:2">འདི་ནི་སེམས་དག་འདི་ནི་ལས་ཟད་བྱེད། །</s>
  </p>
  <p id="491">
    <s id="491:1">འདི་ནི་བདུད་རྩི་འདི་ནི་བདུད་འདུལ་བ། །</s>
    <s id="491:2">འདི་ནི་ཕ་རོལ་སེམས་སྤྱོད་རྫུ་འཕྲུལ་མིག །</s>
    <s id="491:3">འདི་ནི་སེམས་ཅན་ཐམས་ཅད་རྟོགས་བྱེད་སྒྲ། །</s>
    <s id="491:4">འདི་ནི་བསྐལ་པ་ཁྲག་ཁྲིག་དྲན་པར་བྱེད། །</s>
  </p>
  <p id="492">
    <s id="492:1">འདི་ནི་དྲ་བ་ཐམས་ཅད་མ་ལུས་ཟད། །</s>
  </p>
  <p id="493">
    <s id="493:1">སངས་རྒྱས་ཕྱག་རྒྱ་འདི་ནི་བདེ་གཤེགས་བསྟོད། །</s>
  </p>
  <p id="494">
    <s id="494:1">འདི་དང་ལྡན་པའི་ལག་ཏུ་བྱང་ཆུབ་གནས། །</s>
  </p>
  <p id="495">
    <s id="495:1">ཇི་ལྟར་སྟོང་ཉིད་རང་བཞིན་འདིར་གནས་པ། །དེ་ལྟར་དེ་ཡིས་སྟོང་ཉིད་འདི་རྟོགས་ཏེ། །</s>
  </p>
  <p id="496">
    <s id="496:1">རྟོག་དང་རྣམ་པར་རྟོག་པའི་སྤྲོས་པ་འདི། །གཉི་ག་ཡོངས་སུ་སྤངས་ན་ཆོས་འཛིན་ཡིན། །</s>
  </p>
  <p id="497">
    <s id="497:1">ང་ནི་མྱ་ངན་འདས་ཕྱི་ལ་ལ་ཞིག ། </s>
    <s id="497:2">ཆོས་འདི་རྨི་ལམ་ལྟ་བུར་བལྟ་ཞེས་འཛེར། །གང་ཆོས་མ་བྱུང་སུས་ཀྱང་བྱས་མ་ཡིན། །</s>
  </p>
  <p id="498">
    <s id="498:1">རང་གི་ཤེས་པས་དེ་དག་དེ་ལ་རྟོག །</s>
  </p>
  <p id="499">
    <s id="499:1">སྟོང་ཉིད་མ་སྐྱེས་སུས་ཀྱང་བྱས་མ་ཡིན། །</s>
  </p>
  <p id="500">
    <s id="500:1">མ་མཐོང་འོངས་པ་མ་ཡིན་འཕོ་མིན་ན། །</s>
  </p>
  <p id="501">
    <s id="501:1">དམིགས་གནས་བདག་ཅག་སྟོང་ཉིད་ལེགས་བསླབ་ཤེས། །</s>
  </p>
  <p id="502">
    <s id="502:1">འཛེར་པ་དེ་དག་ཆོས་ཀྱི་རྐུན་པོ་ཡིན། །</s>
  </p>
  <p id="503">
    <s id="503:1">གང་དག་ལས་ནི་ཆོས་འདི་ཐོས་ནས་སུ། །མཆི་མ་འབྱུང་ཞིང་བ་སྤུ་རབ་གཡོས་ནས། །</s>
  </p>
  <p id="504">
    <s id="504:1">དེ་ནི་བྱང་ཆུབ་ཕྱིར་མི་ལྡོག་ཅེས་འཛེར། །ཕྱི་ནས་བསྔགས་པ་མ་ཡིན་བརྒྱ་དག་སྨྲ། །</s>
  </p>
  <p id="505">
    <s id="505:1">མ་རབས་ཁྱིམ་དུ་ནོར་མང་ཟད་ནས་ནི། །བདེ་བའི་ཆེད་དུ་དེ་དག་རབ་འབྱུང་སྟེ། །</s>
  </p>
  <p id="506">
    <s id="506:1">བསྟན་<ref folio="F.249.a"/>པ་འདི་ལ་བདེ་བ་ཀུན་རྙེད་ནས། །ང་ཡི་སྲས་རྣམས་ལ་ནི་སྡང་བར་བྱེད། །</s>
  </p>
  <p id="507">
    <s id="507:1">བྱང་ཆུབ་དོན་གཉེར་ཁ་ཅིག་འདིར་རབ་འབྱུང་། །</s>
  </p>
  <p id="508">
    <s id="508:1">བྱང་ཆུབ་སྨྲ་སྟེ་བྱང་ཆུབ་གནས་མ་ཡིན། །</s>
  </p>
  <p id="509">
    <s id="509:1" flag="alternateSource">རྒྱ་མཚོ་ཆུ་མཐའ་ཕྱི་མཐའ་རིང་བ་ལྟར། །འདིར་ཡང་མ་བསྡམས་བྱང་ཆུབ་དེ་བཞིན་ནོ། །</s>
  </p>
  <p id="510">
    <s id="510:1">རྙེད་དང་མཛའ་བོའི་ཁྱིམ་ལ་སྟེན་པའི་ཕྱིར། །</s>
    <s id="510:2">བདག་ཅག་ཡང་དག་རབ་ཏུ་བྱུང་བ་སྟེ། །</s>
  </p>
  <p id="511">
    <s id="511:1">སྤྱོད་ལམ་དང་ནི་དགོན་པར་རྣམ་དག་ཅིང་། །མཁན་པོ་དང་ནི་མཛའ་བོས་དག་ཅེས་འཛེར། །གང་དག་ང་ཡི་བསྟན་འདིར་རབ་བྱུང་ནས། །པད་མ་ཆུ་ལྟར་འཇིག་རྟེན་ཆོས་གནས་ཏེ། །</s>
  </p>
  <p id="512">
    <s id="512:1">ཚུལ་འདི་ཇི་བཞིན་མདོ་སྡེ་འདིར་བརྩོན་པ། །དེ་དག་ང་ཡི་བྱང་ཆུབ་ཡང་དག་སྲུང་། །</s>
  </p>
  <p id="513">
    <s id="513:1">མཆོག་ཏུ་དགའ་བའི་རྒྱལ་པོ་ཁྱོད་བསྟན་གྱིས། །བློ་ངན་དེ་དག་ལྟ་བུར་བསླབ་མི་བྱ། །</s>
  </p>
  <p id="514">
    <s id="514:1">ནན་ཏན་གྱིས་ནི་སངས་རྒྱས་ཡོན་ཏན་ཐོབ། །</s>
  </p>
  <p id="515">
    <s id="515:1">དེ་ཕྱིར་རྟོག་པ་མེད་པར་རབ་ཏུ་སྦྱོར། །</s>
  </p>
  <p id="516">
    <s id="516:1">ཁྲག་ཁྲིག་ཞིང་གི་མི་རྣམས་ཇི་སྙེད་པས། །གང་གཱའི་བྱེ་སྙེད་བླངས་ནས་བཏབ་པ་དག །དེ་ལ་བྱེ་སྙེད་ས་བོན་ཇི་ཙམ་པར། །འབྲས་བུ་རེ་རེ་བྱུང་བར་གྱུར་པ་ཡི། །</s>
    <s id="516:2">དེ་ལྟའི་ཐབས་ཀྱིས་བྱེ་མ་རྒྱ་ཆེ་བ། །སྟོང་འགྱུར་དུ་ནི་ཡོངས་སུ་བསྒྱུར་བྱས་ནས། །ཇི་སྙེད་ཞིང་རྣམས་མཐའ་ཡས་རབ་འདས་ཤིང་། །གཅིག་ཅེས་བྱ་བར་མཚན་མ་བཞག་གྱུར་ལ། །</s>
    <s id="516:3">དེ་ལྟའི་ཚུལ་གྱིས་སྔ་ན་ཡོད་པ་ཡི། །བྱེ་མ་དག་ནི་ཐམས་ཅད་ཟད་གྱུར་པ། །</s>
    <s id="516:4">དེ་ཙམ་ཚད་ཀྱི་ཕྱོགས་བཅུ་ཇི་སྙེད་པ། །ཞིང་རྣམས་རྒྱལ་བ་རྣམས་ཀྱིས་ཡོངས་གང་ལ། །སངས་རྒྱས་རེ་རེའང་དེ་སྙེད་དབུར་གྱུར་ཏེ</s>
  </p>
  <p id="517">
    <s id="517:1">དབུ་ཀུན་ལ་ཡང་དེ་སྙེད་ལྗགས་གྱུར་ལ། །</s>
    <s id="517:2">དེ་དག་བསྐལ་པ་གང་གཱའི་བྱེ་སྙེད་དུ། །མདོ་སྡེ་འདིར་གནས་དེ་ཡི་བསྔགས་བརྗོད་ཀྱང་། །</s>
    <s id="517:3">རི་རབ་ཡུངས་འབྲུ་ནམ་མཁའ་རྩྭ་ཙམ་དང་། །</s>
    <s id="517:4">རྒྱ་མཚོ་ལས་ནི་ཐིགས་གཅིག་བླངས་པ་བཞིན། །དེ་ལྟར་དེ་ཡི་ཡོན་ཏན་བརྗོད་གྱུར་པ། །</s>
    <s id="517:5">དེ་ཕྱིར་རྟོག་མེད་ཚུལ་དུ་རབ་ཏུ་སྦྱོར། །</s>
  </p>
  <p id="518">
    <s id="518:1">དེ་ནས་མཆོག་ཏུ་དགའ་བའི་རྒྱལ་པོ་དང་། འཇམ་དཔལ་གཞོན་ནུར་གྱུར་པ་ལ་སོགས་པ་སེམས་དཔའ་དཔེ་མེད་དྲུག་ཅུ་དང་། བྱམས་པ་དང་། སེང་གེ་རབ་སྣང་ལ་སོགས་པ་བསྐལ་པ་བཟང་པོའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="519">
    <s id="519:1">བཅོམ་ལྡན་འདས་ཆོས་ཆོས་ཞེས་བགྱི་བའི་ཆོས་དེ་ཆོས་<ref folio="F.249.b"/>གང་གི་ཚིག་བླ་དགས་ལགས། </s>
    <s id="519:2">དེ་སྐད་ཅེས་གསོལ་པ་དང་། </s>
    <s id="519:3">བཅོམ་ལྡན་འདས་ཀྱིས་མཆོག་ཏུ་དགའ་བའི་རྒྱལ་པོ་དང་། འཇམ་དཔལ་ལ་སོགས་པ་སེམས་དཔའ་དཔེ་མེད་དྲུག་ཅུ་དང་། བྱམས་པ་དང་། སེང་གེ་རབ་སྣང་ལ་སོགས་པ་བསྐལ་པ་བཟང་པོའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="520">
    <s id="520:1">རིགས་ཀྱི་བུ་དག་ཆོས་ཆོས་ཞེས་བྱ་བའི་ཆོས་དེ་ནི་འགྱུར་བ་མེད་ཅིང་རྣམ་པར་རྟོག་པ་མེད་པའི་ཚིག་བླ་དགས་སོ། །གསོལ་པ། </s>
    <s id="520:2">བཅོམ་ལྡན་འདས་འགྱུར་བ་མ་མཆིས་ཤིང་། རྣམ་པར་རྟོག་པ་མ་མཆིས་པ་དེ་ཡང་གང་གི་ཚིག་བླ་དགས་ལགས། </s>
    <s id="520:3">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:4">རིགས་ཀྱི་བུ་དག་འགྱུར་བ་མེད་ཅིང་རྣམ་པར་རྟོག་པ་མེད་པ་ཞེས་བྱ་བ་དེ་ནི་དམིགས་པ་མེད་པའི་ཚིག་བླ་དགས་སོ། །གསོལ་པ། </s>
    <s id="520:5">བཅོམ་ལྡན་འདས་དམིགས་པ་མ་མཆིས་པ་དེ་ཡང་གང་གི་ཚིག་བླ་དགས་ལགས། </s>
    <s id="520:6">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:7">རིགས་ཀྱི་བུ་དག་དམིགས་པ་མེད་པ་ཞེས་བྱ་བ་དེ་ནི་མི་ཟད་པའི་ཚིག་བླ་དགས་སོ། །གསོལ་པ། </s>
    <s id="520:8">བཅོམ་ལྡན་འདས་མི་ཟད་པ་དེ་ཡང་གང་གི་ཚིག་བླ་དགས་ལགས། </s>
    <s id="520:9">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:10">རིགས་ཀྱི་བུ་དག་མི་ཟད་པ་ཞེས་བྱ་བ་དེ་ནི་མི་སྐྱེ་བའི་ཚིག་བླ་དགས་སོ། །གསོལ་པ། </s>
    <s id="520:11">བཅོམ་ལྡན་འདས་མི་སྐྱེ་བ་དེ་ཡང་གང་གི་ཚིག་བླ་དགས་ལགས། </s>
    <s id="520:12">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:13">རིགས་ཀྱི་བུ་དག་མི་སྐྱེ་བ་ཞེས་བྱ་བ་དེ་ནི་མི་འགོག་པའི་ཚིག་བླ་དགས་སོ། །གསོལ་པ། </s>
    <s id="520:14">བཅོམ་ལྡན་འདས་མི་འགོག་པ་དེ་ཡང་གང་གི་ཚིག་བླ་དགས་ལགས། </s>
    <s id="520:15">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:16">རིགས་ཀྱི་བུ་དག་མི་འགོག་པ་ཞེས་བྱ་བ་དེ་ནི་སྡུད་པ་མེད་པའི་ཚིག་བླ་དགས་སོ། །གསོལ་པ། </s>
    <s id="520:17">བཅོམ་ལྡན་འདས་སྡུད་པ་མ་མཆིས་པ་དེ་ཡང་གང་གི་ཚིག་བླ་དགས་ལགས། </s>
    <s id="520:18">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:19">རིགས་ཀྱི་བུ་དག་སྡུད་པ་མེད་པ་ཞེས་བྱ་བ་དེ་ནི་ཡོངས་སུ་གཟུང་བ་མེད་པའི་ཚིག་བླ་དགས་སོ། །གསོལ་པ། </s>
    <s id="520:20">བཅོམ་ལྡན་འདས་ཡོངས་སུ་གཟུང་བ་མ་མཆིས་པ་དེ་ཡང་གང་གི་ཚིག་བླ་དགས་ལགས། </s>
    <s id="520:21">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:22">རིགས་ཀྱི་བུ་དག་ཡོངས་སུ་གཟུང་བ་མེད་པ་ཞེས་བྱ་བ་<ref folio="F.250.a"/>དེ་ནི་གནས་མེད་པའི་ཚིག་བླ་དགས་སོ། །གསོལ་པ། </s>
    <s id="520:23">བཅོམ་ལྡན་འདས་གནས་མ་མཆིས་པ་དེ་ཡང་གང་གི་ཚིག་བླ་དགས་ལགས། </s>
    <s id="520:24">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:25">རིགས་ཀྱི་བུ་དག་གནས་མེད་པ་ཞེས་བྱ་བ་དེ་ནི་འགྱུར་བ་མེད་པའི་ཚིག་བླ་དགས་སོ། །གསོལ་པ། </s>
    <s id="520:26">བཅོམ་ལྡན་འདས་འགྱུར་བ་མ་མཆིས་པ་དེ་ཡང་གང་གི་ཚིག་བླ་དགས་ལགས། </s>
    <s id="520:27">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:28">རིགས་ཀྱི་བུ་དག་འགྱུར་བ་མེད་པ་ཞེས་བྱ་བ་དེ་ནི་འདུས་མ་བྱས་ཀྱི་ཚིག་བླ་དགས་སོ། །གསོལ་པ། </s>
    <s id="520:29">བཅོམ་ལྡན་འདས་འདུས་མ་བགྱིས་པ་དེ་ཡང་གང་གི་ཚིག་བླ་དགས་ལགས། </s>
    <s id="520:30">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:31">རིགས་ཀྱི་བུ་དག་འདུས་མ་བྱས་ཞེས་བྱ་བ་དེ་ནི་གྲངས་དང་བྲལ་བའི་ཚིག་བླ་དགས་སོ། །གསོལ་པ། </s>
    <s id="520:32">བཅོམ་ལྡན་འདས་གྲངས་དང་བྲལ་བ་དེ་ཡང་གང་གི་ཚིག་བླ་དགས་ལགས། </s>
    <s id="520:33">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:34">རིགས་ཀྱི་བུ་དག་གྲངས་དང་བྲལ་བ་ཞེས་བྱ་བ་དེ་ནི་སེམས་མེད་པའི་ཚིག་བླ་དགས་སོ། །གསོལ་པ། </s>
    <s id="520:35">བཅོམ་ལྡན་འདས་སེམས་མ་མཆིས་པ་དེ་ཡང་གང་གི་ཚིག་བླ་དགས་ལགས། </s>
    <s id="520:36">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:37">རིགས་ཀྱི་བུ་དག་སེམས་མེད་པ་ཞེས་བྱ་བ་དེ་ནི་རྣམ་པར་རིག་པ་མེད་པའི་ཚིག་བླ་དགས་སོ། །གསོལ་པ། </s>
    <s id="520:38">བཅོམ་ལྡན་འདས་རྣམ་པར་རིག་པ་མ་མཆིས་པ་དེ་ཡང་གང་གི་ཚིག་བླ་དགས་ལགས། </s>
    <s id="520:39">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:40">རིགས་ཀྱི་བུ་དག་རྣམ་པར་རིག་པ་མེད་པ་ཞེས་བྱ་བ་དེ་ནི་འདུ་བ་མེད་པའི་ཚིག་བླ་དགས་སོ། །གསོལ་པ། </s>
    <s id="520:41">བཅོམ་ལྡན་འདས་འདུ་བ་མ་མཆིས་པ་དེ་ཡང་གང་གི་ཚིག་བླ་དགས་ལགས། </s>
    <s id="520:42">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:43">རིགས་ཀྱི་བུ་དག་འདུ་བ་མེད་པ་ཞེས་བྱ་བ་དེ་ནི་བྲལ་བ་མེད་པའི་ཚིག་བླ་དགས་སོ། །གསོལ་པ། </s>
    <s id="520:44">བཅོམ་ལྡན་འདས་བྲལ་བ་མ་མཆིས་པ་དེ་ཡང་གང་གི་ཚིག་བླ་དགས་ལགས། </s>
    <s id="520:45">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:46">རིགས་ཀྱི་བུ་དག་བྲལ་བ་མེད་པ་ཞེས་བྱ་བ་དེ་ནི་མཉམ་པ་ཉིད་ཀྱི་ཚིག་བླ་དགས་སོ། །གསོལ་པ། </s>
    <s id="520:47">བཅོམ་ལྡན་འདས་མཉམ་པ་ཉིད་དེ་ཡང་གང་གི་ཚིག་བླ་དགས་ལགས། </s>
    <s id="520:48">བཅོམ་ལྡན་འདས་ཀྱིས་བཀའ་སྩལ་<ref folio="F.250.b"/>པ། </s>
    <s id="520:49">རིགས་ཀྱི་བུ་དག་མཉམ་པ་ཉིད་ཅེས་བྱ་བ་དེ་ནི་མི་མཉམ་པ་མེད་པའི་ཚིག་བླ་དགས་སོ། །གསོལ་པ། </s>
    <s id="520:50">བཅོམ་ལྡན་འདས་མི་མཉམ་པ་མ་མཆིས་ཞེས་བགྱི་བ་དེ་ཡང་གང་གི་ཚིག་བླ་དགས་ལགས། </s>
    <s id="520:51">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:52">རིགས་ཀྱི་བུ་དག་མི་མཉམ་པ་མེད་པ་ཞེས་བྱ་བ་དེ་ནི་གནས་པ་མེད་པའི་ཚིག་བླ་དགས་སོ། །གསོལ་པ། </s>
    <s id="520:53">བཅོམ་ལྡན་འདས་གནས་པ་མ་མཆིས་པ་ཞེས་བགྱི་བ་དེ་ཡང་གང་གི་ཚིག་བླ་དགས་ལགས། </s>
    <s id="520:54">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:55">རིགས་ཀྱི་བུ་དག་གནས་པ་མེད་པ་ཞེས་བྱ་བ་དེ་ནི་དངོས་པོ་མེད་པའི་ཚིག་བླ་དགས་སོ། །གསོལ་པ། </s>
    <s id="520:56">བཅོམ་ལྡན་འདས་དངོས་པོ་མ་མཆིས་པ་ཞེས་བགྱི་བ་དེ་ཡང་གང་གི་ཚིག་བླ་དགས་ལགས། </s>
    <s id="520:57">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:58">རིགས་ཀྱི་བུ་དག་དངོས་པོ་མེད་པ་ཞེས་བྱ་བ་དེ་ནི་ངོ་བོ་ཉིད་མེད་པའི་ཚིག་བླ་དགས་སོ། །གསོལ་པ། </s>
    <s id="520:59">བཅོམ་ལྡན་འདས་ངོ་བོ་ཉིད་མ་མཆིས་ཞེས་བགྱི་བ་དེ་ཡང་གང་གི་ཚིག་བླ་དགས་ལགས། </s>
    <s id="520:60">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:61">རིགས་ཀྱི་བུ་དག་ངོ་བོ་ཉིད་མེད་པ་ཞེས་བྱ་བ་དེ་ནི་ཀུན་གཞི་མེད་པའི་ཚིག་བླ་དགས་སོ། །གསོལ་པ། </s>
    <s id="520:62">བཅོམ་ལྡན་འདས་ཀུན་གཞི་མ་མཆིས་ཞེས་བགྱི་བ་དེ་ཡང་གང་གི་ཚིག་བླ་དགས་ལགས། </s>
    <s id="520:63">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:64">རིགས་ཀྱི་བུ་དག་ཀུན་གཞི་མེད་པ་ཞེས་བྱ་བ་དེ་ནི་མྱ་ངན་ལས་འདས་པའི་ཚིག་བླ་དགས་སོ། །</s>
  </p>
  <p id="521">
    <s id="521:1">དེ་ནས་མཆོག་ཏུ་དགའ་བའི་རྒྱལ་པོ་དང་། འཇམ་དཔལ་ལ་སོགས་པ་སེམས་དཔའ་དཔེ་མེད་དྲུག་ཅུ་དང་། བྱམས་པ་དང་། སེང་གེ་རབ་སྣང་ལ་སོགས་པ་བསྐལ་པ་བཟང་པོའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="522">
    <s id="522:1">བཅོམ་ལྡན་འདས་གལ་ཏེ་ཆོས་དེ་དག་མཚན་ཉིད་དེ་ལྟ་བུ་ལགས་ན། བཅོམ་ལྡན་འདས་འདི་ལ་ཆོས་ནུབ་པར་གྱུར་པ་ནི་གང་ལགས། བདག་ཅག་གིས་ནི་གང་བསྲུང་བར་བགྱི། </s>
  </p>
  <p id="523">
    <s id="523:1">དེ་སྐད་ཅེས་གསོལ་པ་དང་། </s>
    <s id="523:2">བཅོམ་ལྡན་འདས་ཀྱིས་མཆོག་ཏུ་དགའ་བའི་རྒྱལ་པོ་དང་། འཇམ་དཔལ་ལ་སོགས་པ་སེམས་དཔའ་དཔེ་མེད་དྲུག་ཅུ་དང་། བྱམས་པ་དང་། སེང་གེ་རབ་སྣང་ལ་སོགས་པ་བསྐལ་པ་བཟང་པོའི་བྱང་ཆུབ་སེམས་<ref folio="F.251.a"/>དཔའ་སེམས་དཔའ་ཆེན་པོ་དེ་དག་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="524">
    <s id="524:1">རིགས་ཀྱི་བུ་དག་བྱིས་པ་སོ་སོའི་སྐྱེ་བོ་རྣམས་ནི་ཆོས་སུ་འདུ་ཤེས་ཤིང་ཆོས་སུ་རྟོག་སྟེ། ཆོས་སྤྲོས་པར་བྱེད་དོ། །</s>
  </p>
  <p id="525">
    <s id="525:1">དེ་དག་ཆོས་སུ་བརྟགས། ཆོས་སུ་སྤྲོས་པས་གཉིས་སུ་སྟོན་ཏོ། །</s>
  </p>
  <p id="526">
    <s id="526:1">གང་དག་གཉིས་སུ་སྟོན་པ་དེ་དག་ཆོས་དང་འགལ་བར་ཞུགས་པ་ཡིན་མོད་ཀྱི། </s>
    <s id="526:2">རིགས་ཀྱི་བུ་གང་དོན་དམ་པར་ན་འདི་ལ་ཆོས་སམ། ཆོས་དང་འགལ་བ་གང་ཡང་མི་དམིགས་སོ། །</s>
  </p>
  <p id="527">
    <s id="527:1">དེ་ནས་བཅོམ་ལྡན་འདས་ཀྱིས་དོན་དེ་དག་བཀའ་སྩལ་ནས། དེའི་ཚེ་ཚིགས་སུ་བཅད་པ་འདི་དག་གསུངས་སོ། །</s>
  </p>
  <p id="528">
    <s id="528:1">ཁ་ཅིག་བྱས་པ་དེ་ཉིད་འདུས་བྱས་ཏེ། །</s>
  </p>
  <p id="529">
    <s id="529:1">གཞན་ནི་འདུས་མ་བྱས་འཛེར་ཁ་ཅིག་གཞན། །</s>
    <s id="529:2">ཆོས་ལ་དམིགས་པས་གཉི་གའང་རྣམ་རྟོག་སྟེ། །</s>
  </p>
  <p id="530">
    <s id="530:1">སྤྲོས་པ་དེ་ནི་དག་པ་མ་ཡིན་སྨྲ། །</s>
  </p>
  <p id="531">
    <s id="531:1">ཆོས་ནི་གང་གིས་མ་བྱས་བཤིག་པ་མེད། །</s>
  </p>
  <p id="532">
    <s id="532:1">མ་མཐོང་མ་ཤེས་སུ་དང་ཉེ་བའང་མིན། །</s>
  </p>
  <p id="533">
    <s id="533:1">ཡོངས་རྟོག་སྤྱོད་ཡུལ་མི་རིགས་ལྡན་དེ་དག །དེ་དག་ཐམས་ཅད་སྟོང་ཞེས་ཚིག་ཏུ་སྨྲ། །</s>
  </p>
  <p id="534">
    <s id="534:1">གང་ཞིག་སྟོང་སེམས་དེ་ནི་རིགས་མིན་ཏེ། །</s>
  </p>
  <p id="535">
    <s id="535:1">འདི་ལྟར་དེ་ཡིས་སྐྱེ་མེད་བརྟགས་ཕྱིར་རོ། །</s>
  </p>
  <p id="536">
    <s id="536:1">རྣམ་རྟོག་ཐམས་ཅད་བདུད་ཀྱི་ཞགས་པ་སྟེ། །</s>
  </p>
  <p id="537">
    <s id="537:1">འགྱུར་མེད་ཆོས་ཀྱི་ཕྱག་རྒྱ་ཞེས་བྱའོ། །</s>
  </p>
  <p id="538">
    <s id="538:1">མེད་པའི་ཆོས་ལ་ཡོངས་སུ་རྟོག་པས་ན། །བྱིས་པ་གང་ཡིན་གཡོ་བ་དེ་ཡིས་བཅིངས། །</s>
  </p>
  <p id="539">
    <s id="539:1">རྣམ་པར་རྟོག་པ་ཐམས་ཅད་བྲག་ཅ་འདྲ། །བྱིས་པ་དེ་དག་གཉིས་སུ་འཛིན་པས་རྟོག །</s>
  </p>
  <p id="540">
    <s id="540:1">ཤེས་ལྡན་རྣམས་ཀྱིས་ཤེས་པ་གཞར་མི་རྙེད། །ཤེས་ལྡན་ལས་ཀྱང་ཤེས་པ་བྱུང་བ་མེད། །</s>
  </p>
  <p id="541">
    <s id="541:1">ཀུན་རྫོབ་དག་ལ་བརྟེན་ནས་འདི་བསྟན་ཏེ། །འདི་ལ་ཤེས་དང་ཤེས་ལྡན་མི་དམིགས་སོ། །</s>
  </p>
  <p id="542">
    <s id="542:1">གལ་ཏེ་ཆོས་ཀྱི་ངོ་བོ་འགའ་ཡོད་ན། །དེ་ནི་འཇིག་ཕྱིར་ཆད་པ་མྱ་ངན་འདའ། །</s>
  </p>
  <p id="543">
    <s id="543:1">གལ་ཏེ་ཆོས་རྣམས་གནས་པར་གྱུར་ན་ནི། །དེ་ཚེ་མྱ་ངན་འདས་ཀུན་རྟག་པར་འགྱུར། །</s>
  </p>
  <p id="544">
    <s id="544:1">བྱིས་པ་དག་གིས་སྤངས་དང་དེ་བཞིན་ཐོབ། །</s>
  </p>
  <p id="545">
    <s id="545:1">བྱིས་པས་མྱ་ངན་འདའ་བྱས་མཚན་ཉིད་མེད། །</s>
  </p>
  <p id="546">
    <s id="546:1">བདག་ཏུ་དམིགས་པ་དག་ནི་འདུས་བྱས་ཐོབ། །</s>
  </p>
  <p id="547">
    <s id="547:1">མཁས་པ་ཡོད་དང་མེད་པར་འདུ་ཤེས་མེད། །</s>
  </p>
  <p id="548">
    <s id="548:1">རིག་དང་མ་རིག་གཉི་ག་གཉིས་སུ་མེད། །</s>
  </p>
  <p id="549">
    <s id="549:1">ཐ་སྙད་ཙམ་སྟེ་དེ་ལ་སྙིང་པོ་མེད། །</s>
  </p>
  <p id="550">
    <s id="550:1">སྤྲོས་པ་མཚན་མ་སྤྱོད་ཡུལ་དེ་དག་ནི། །དངོས་པོ་གཞིག་ཕྱིར་མྱ་ངན་འདས་པ་སྨྲ། །</s>
  </p>
  <p id="551">
    <s id="551:1">སེམས་ཀྱིས་སེམས་ཀྱི་ངོ་བོ་ཉིད་མི་ཤེས། །</s>
  </p>
  <p id="552">
    <s id="552:1"><ref folio="F.251.b"/>ངོ་བོ་ཉིད་ཀྱིས་སེམས་ཀྱང་མི་ཤེས་ཏེ། །</s>
  </p>
  <p id="553">
    <s id="553:1">ཆོས་རྣམས་ཐམས་ཅད་རྨི་ལམ་ངོ་བོ་ཉིད། །དེ་ནི་གཉིས་སུ་བདེན་ཞེས་ཁ་ཅིག་སྨྲ། །</s>
  </p>
  <p id="554">
    <s id="554:1">སྐྱེ་བའི་ཆོས་དེ་བདེན་པ་མ་ཡིན་ཏེ། །</s>
  </p>
  <p id="555">
    <s id="555:1">འགོག་པ་ཡང་ནི་ཅུང་ཟད་བདེན་མ་ཡིན། །</s>
  </p>
  <p id="556">
    <s id="556:1">སངས་རྒྱས་ཐམས་ཅད་སྐྱེ་བའི་ཆོས་མིན་ཏེ། །</s>
  </p>
  <p id="557">
    <s id="557:1">དེ་ལྟའི་ཐབས་ཀྱིས་བདེན་པར་འགྱུར་བ་ཡིན། །</s>
  </p>
  <p id="558">
    <s id="558:1">སངས་རྒྱས་ཡེ་ཤེས་ཅུང་ཟད་མ་རྙེད་དེ། །བསྟན་པའི་ཆོས་ཀྱང་ཅུང་ཟད་བསྟན་པ་མེད། །</s>
  </p>
  <p id="559">
    <s id="559:1">སུས་ཀྱང་སེམས་ཅན་གང་ཡང་བཀྲོལ་བ་མེད། །</s>
  </p>
  <p id="560">
    <s id="560:1">དེ་ལྟར་སངས་རྒྱས་མི་སྐྱེ་སངས་རྒྱས་སོ། །</s>
  </p>
  <p id="561">
    <s id="561:1">གལ་ཏེ་འདི་ནི་རང་བཞིན་མྱ་ངན་འདས། །རྒྱལ་བ་ཉན་ཐོས་བཅས་པ་དེ་ཉིད་འགྲོ། །</s>
  </p>
  <p id="562">
    <s id="562:1">ཐེར་ཟུག་ཆོས་ནི་མྱ་ངན་འདའ་མ་ཡིན། །སྤྲོས་པ་མེད་པ་ནམས་ཀྱང་མཁས་མི་འགྱུར། །</s>
  </p>
  <p id="563">
    <s id="563:1">གང་གིས་སེམས་ཅན་སེམས་ཅན་དོན་མི་མཐོང་། །</s>
  </p>
  <p id="564">
    <s id="564:1">དེ་ལྟར་འཇིག་རྟེན་ཀུན་རྫོབ་སེམས་ཅན་བསྟན། །</s>
  </p>
  <p id="565">
    <s id="565:1">སེམས་ཅན་ཡང་དག་ངོ་བོ་ཉིད་མཐོང་ན། །དེ་ནི་མྱ་ངན་འདའ་བ་གཞི་མེད་གནས། །</s>
  </p>
  <p id="566">
    <s id="566:1">གང་དག་འདི་ལ་ཕུང་པོ་བདེན་སྨྲ་དང་། །</s>
    <s id="566:2">ཁ་ཅིག་སྲིད་འགོག་ལམ་ནི་བདེན་ཞེས་འཛེར། །</s>
    <s id="566:3">སྐྱེ་བ་མེད་པ་བདེན་པ་གཅིག་ཡིན་ན། །དེ་ལ་ཁ་ཅིག་བདེན་པ་བཞི་ཞེས་འཛེར། །</s>
    <s id="566:4" flag="alternateSource">བྱང་ཆུབ་སྙིང་པོར་འདུག་ནས་བདེན་གཅིག་ཀྱང་། །གྲུབ་པར་མ་མཐོང་བཞི་ལྟ་ག་ལ་ཞིག །</s>
    <s id="566:5">དེ་ལྟར་བློ་གྲོས་ངན་མང་རབ་བྱུང་ནས། །ང་ཡི་བསྟན་པ་རྣམ་པར་འཇིག་པར་བྱེད། །</s>
  </p>
  <p id="567">
    <s id="567:1">དགེ་སྦྱོང་ཡོན་ཏན་ཚོལ་བར་འདོད་པ་དག །ཏིང་འཛིན་འདི་ལ་རབ་ཏུ་སྦྱར་བའི་ཕྱིར། །མ་བསྡམས་རྣམས་དང་འདྲིས་པ་མེད་བྱས་ཏེ། །</s>
  </p>
  <p id="568">
    <s id="568:1">བསེ་རུ་ལྟ་བུར་དགོན་པར་གནས་པར་བྱ། །</s>
  </p>
  <p id="569">
    <s id="569:1">རྐང་གཉིས་དམ་པ་བྱེ་བ་བརྒྱད་ཅུ་ཡིས། །འདི་ལ་རབ་ཏུ་སྦྱོར་ལ་དགོངས་པ་མཛད། །</s>
  </p>
  <p id="570">
    <s id="570:1">གང་དག་བདེན་པ་མཐོང་བའི་ལྷ་མང་པོ། །དེ་དག་ཉིན་དང་མཚན་དུ་དེ་ལ་སྲུང་། །</s>
  </p>
  <p id="571">
    <s id="571:1">གང་དག་ཏིང་འཛིན་བལྟ་དཀའ་འདི་སྒོམ་ལ། །སངས་རྒྱས་ཀྱིས་ནི་དེ་ཡི་རྨི་ལམ་དུ། །སྣང་བ་གསལ་བ་མཐའ་ཡས་མི་ཟད་པ། །བསྒྲུབ་པ་འཇུག་པའི་སྒོར་འཇུག་སྦྱིན་པར་འགྱུར། །</s>
  </p>
  <p id="572">
    <s id="572:1">དེ་ནས་བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་བཀའ་སྩལ་པ། </s>
    <s id="572:2">འཇམ་དཔལ་བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་ཀྱི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་ཏིང་ངེ་འཛིན་འདི་ལ་བརྩོན་པར་བྱའོ། །</s>
  </p>
  <p id="573">
    <s id="573:1">བྱང་ཆུབ་སེམས་<ref folio="F.252.a"/>དཔའ་མཚན་དང་དཔེ་བྱད་བཟང་པོ་ཡོངས་སུ་སྒྲུབ་པར་འདོད་པས་ཏིང་ངེ་འཛིན་འདི་ལ་བརྩོན་པར་བྱའོ། །</s>
  </p>
  <p id="574">
    <s id="574:1">བྱང་ཆུབ་སེམས་དཔའ་སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཐོབ་པར་འདོད་པས་ཏིང་ངེ་འཛིན་འདི་ལ་བརྩོན་པར་བྱའོ། །</s>
  </p>
  <p id="575">
    <s id="575:1">བྱང་ཆུབ་སེམས་དཔའ་སྟོབས་དང་། མི་འཇིགས་པ་དང་། བྱམས་པ་ཆེན་པོ་དང་། སྙིང་རྗེ་ཆེན་པོ་ཐོབ་པར་འདོད་པས་ཏིང་ངེ་འཛིན་འདི་ལ་བརྩོན་པར་བྱའོ། །</s>
  </p>
  <p id="576">
    <s id="576:1">བྱང་ཆུབ་སེམས་དཔའ་སངས་རྒྱས་ཀྱི་སྤྱན་དང་། རང་བྱུང་ཉིད་དང་། སངས་རྒྱས་ཀྱི་ཞིང་ཕུན་སུམ་ཚོགས་པ་དང་། ཚེ་ཕུན་སུམ་ཚོགས་པ་དང་། བཀོད་པ་ཕུན་སུམ་ཚོགས་པ་ཐོབ་པར་འདོད་པས་ཏིང་ངེ་འཛིན་འདི་ལ་བརྩོན་པར་བྱའོ། །</s>
  </p>
  <p id="577">
    <s id="577:1">བྱང་ཆུབ་སེམས་དཔའ་འཁོར་ཕུན་སུམ་ཚོགས་པ་དང་། གཟུགས་ཕུན་སུམ་ཚོགས་པ་དང་། བྱང་ཆུབ་སེམས་དཔའ་མཚན་ཕུན་སུམ་ཚོགས་པ་དང་། ཉན་ཐོས་ཕུན་སུམ་ཚོགས་པ་ཐོབ་པར་འདོད་པས་ཏིང་ངེ་འཛིན་འདི་ལ་བརྩོན་པར་བྱའོ། །</s>
  </p>
  <p id="578">
    <s id="578:1">བྱང་ཆུབ་སེམས་དཔའ་སྣང་བ་དང་། ཡེ་ཤེས་དང་། གཟུངས་དང་། སེམས་ཅན་གྱི་སྐད་ཀྱི་བརྡ་དང་། རིགས་པ་དང་། ཚུལ་དང་། སྒོ་ཐོབ་པར་འདོད་པས་ཏིང་ངེ་འཛིན་འདི་ལ་བརྩོན་པར་བྱའོ། །</s>
  </p>
  <p id="579">
    <s id="579:1">བྱང་ཆུབ་སེམས་དཔའ་ལམ་ལ་འཇུག་པ་དང་། འོད་ཕུན་སུམ་ཚོགས་པ་དང་། སོ་སོ་ཡང་དག་པར་རིག་པའི་སྟོབས་བསྐྱེད་པ་དང་། རྣམ་པར་གདོན་མི་ཟ་བའི་སྟོབས་བསྐྱེད་པ་ལ་མཁས་པ་ཐོབ་པར་འདོད་པས་ཏིང་ངེ་འཛིན་འདི་ལ་བརྩོན་པར་བྱའོ། །</s>
  </p>
  <p id="580">
    <s id="580:1">བྱང་ཆུབ་སེམས་དཔའ་སྤོབས་པ་ཕུན་སུམ་ཚོགས་པ་དང་། ལྟ་བ་ཕྱིན་ཅི་མ་ལོག་པ་དང་། མཉམ་པ་ཉིད་རྟོགས་པར་ཁོང་དུ་ཆུད་པར་འདོད་པས་ཏིང་ངེ་འཛིན་འདི་ལ་བརྩོན་པར་བྱའོ། །</s>
  </p>
  <p id="581">
    <s id="581:1">དེ་ཅིའི་ཕྱིར་ཞེ་ན། </s>
    <s id="581:2">འདི་ལྟར་བྱང་ཆུབ་སེམས་དཔའ་ཏིང་ངེ་འཛིན་འདི་ལ་བརྩོན་པ་ནི་ཡོན་ཏན་གྱི་ཕན་ཡོན་འདི་ཐམས་ཅད་འཐོབ་བོ། །</s>
    <s id="581:3">དེ་ལྟར་བྱང་ཆུབ་སེམས་དཔའ་ཡོན་ཏན་གྱི་ཕན་ཡོན་དང་ལྡན་པ་ནི་སངས་རྒྱས་ཞེས་བྱའོ། །</s>
  </p>
  <p id="582">
    <s id="582:1">འདྲེན་པ་ཞེས་བྱའོ། །རྣམ་པར་འདྲེན་པ་ཞེས་བྱའོ། །ཡོངས་སུ་འདྲེན་པ་ཞེས་བྱའོ། །སྟོན་པ་ཞེས་བྱའོ། །</s>
  </p>
  <p id="583">
    <s id="583:1">ཐམས་ཅད་མཁྱེན་པ་ཞེས་བྱའོ། །རྒྱལ་བ་ཞེས་བྱའོ། །འཇིག་རྟེན་གྱི་མགོན་པོ་ཞེས་བྱའོ། །</s>
  </p>
  <p id="584">
    <s id="584:1">རང་བྱུང་ཞེས་བྱའོ། །དེ་བཞིན་གཤེགས་པ་ཞེས་བྱའོ། །</s>
  </p>
  <p id="585">
    <s id="585:1">ཇི་ལྟར་སྨྲ་བ་དེ་བཞིན་བྱེད་པ་ཞེས་བྱའོ། །</s>
  </p>
  <p id="586">
    <s id="586:1">མཉམ་<ref folio="F.252.b"/>པ་མེད་པ་དང་། མི་མཉམ་པ་དང་། མཉམ་པ་དང་། མཚུངས་པ་མེད་པ་ཞེས་བྱའོ། །</s>
  </p>
  <p id="587">
    <s id="587:1">མཆོག་ཏུ་སྨྲ་བ། ཡང་དག་པར་སྨྲ་བ། བདེན་པ་སྨྲ་བ། དུས་སུ་སྨྲ་བ་ཞེས་བྱའོ། །</s>
  </p>
  <p id="588">
    <s id="588:1">འདུལ་བ་སྨྲ་བ་ཞེས་བྱའོ། །</s>
  </p>
  <p id="589">
    <s id="589:1">བླ་ན་མེད་པ་ཞེས་བྱའོ། །མིའི་དམ་པ་ཞེས་བྱའོ། །</s>
  </p>
  <p id="590">
    <s id="590:1">དེ་ཅིའི་ཕྱིར་ཞེ་ན། </s>
    <s id="590:2">འཇམ་དཔལ་ངས་ཏིང་ངེ་འཛིན་འདི་ལ་གནས་ནས་བཅོམ་ལྡན་འདས་མར་མེ་མཛད་དེ་བཞིན་གཤེགས་པ་མཐོང་མ་ཐག་ཏུ་བྱང་ཆུབ་ཐོབ་བོ། །</s>
    <s id="590:3">འཇམ་དཔལ་གྱིས་གསོལ་པ། གལ་ཏེ་བཅོམ་ལྡན་འདས་དེ་བཞིན་གཤེགས་པ་མར་མེ་མཛད་གཟིགས་མ་ཐག་ཏུ་བྱང་ཆུབ་བརྙེས་ནས། </s>
  </p>
  <p id="591">
    <s id="591:1">བཅོམ་ལྡན་འདས་ཅིའི་སླད་དུ་སླར་བསྐལ་པ་གྲངས་མ་མཆིས་པར་འཁོར་བ་ན་འཁོར། </s>
  </p>
  <p id="592">
    <s id="592:1">བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ་སངས་རྒྱས་ཀྱི་བྱ་བ་བྱེད་ཅིང་སེམས་ཅན་ཡོངས་སུ་སྨིན་པར་བྱ་བ་དང་། སྔོན་གྱི་སྨོན་ལམ་ཕུན་སུམ་ཚོགས་པ་ཐོབ་པར་བྱ་བའི་ཕྱིར་བསྐལ་པ་གྲངས་མེད་པར་འཁོར་བ་ན་འཁོར་མོད་ཀྱི། </s>
    <s id="592:2">འོན་ཀྱང་འཇམ་དཔལ་དེར་ངས་བྱང་ཆུབ་དང་། དེ་ཉིད་དུ་ཡོངས་སུ་མྱ་ངན་ལས་འདས་པ་བཟུང་ངོ་། །</s>
  </p>
  <p id="593">
    <s id="593:1">དེ་ནས་བཅོམ་ལྡན་འདས་ཀྱིས་དོན་འདི་ཉིད་རྒྱ་ཆེར་བསྟན་པའི་ཕྱིར་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །</s>
  </p>
  <p id="594">
    <s id="594:1">འདི་དང་ལྡན་པ་འདྲེན་པར་འགྱུར་ཏེ་བློ་གྲོས་མཐའ་ཡས་བློ་གྲོས་མཆོག །</s>
    <s id="594:2">ཕྱོགས་བཅུའི་སངས་རྒྱས་བྱེ་བ་ཕྲག་བརྒྱ་མང་པོ་དག་གིས་དགོངས་པར་འགྱུར། །</s>
  </p>
  <p id="595">
    <s id="595:1">མདོ་སྡེ་བརྒྱ་ཡི་ཚུལ་དག་ཤིན་ཏུ་རབ་འབྱེད་བསམ་ཡས་དཔག་མེད་དེ། །</s>
  </p>
  <p id="596">
    <s id="596:1">མདོ་སྡེ་འདི་ལ་རབ་ཏུ་སྦྱོར་བ་མི་ཟད་གཟུངས་འཐོབ་རྙེད་པར་འགྱུར། །</s>
  </p>
  <p id="597">
    <s id="597:1">འདི་ནི་ཡེ་ཤེས་ཏིང་འཛིན་རྣམ་པར་གདོན་མི་ཟ་བ་སྐད་ཀུན་སྒོ། །</s>
    <s id="597:2">རབ་ཏུ་རྟོགས་དང་རྣམ་པར་གྲོལ་དང་ཆགས་མེད་འཛིན་པ་ཐམས་ཅད་ཞི། །</s>
  </p>
  <p id="598">
    <s id="598:1">མི་སྐྱེ་བ་དང་འགོག་དང་གཞི་མེད་མྱ་ངན་འདས་དང་རིམས་ནད་མེད། །</s>
  </p>
  <p id="599">
    <s id="599:1">སྟོབས་དང་མཚན་དང་དཔེ་བྱད་བཟང་དང་རྒྱལ་བའི་ཡོན་ཏན་ཀུན་སྒྲུབ་པ། །</s>
    <s id="599:2">དབྱངས་ཀྱི་ཡན་ལག་ཀུན་དང་སྣ་ཚོགས་མཐའ་ཡས་སྐད་རྣམས་ཡོངས་སུ་སྦྱོང་། །</s>
  </p>
  <p id="600">
    <s id="600:1" flag="alternateSource">རྗེས་སུ་རྟོགས་དང་ཚིམ་པ་དང་ནི་སྤྱོད་དང་འཛིན་པ་ཐམས་ཅད་བྲལ། །</s>
  </p>
  <p id="601">
    <s id="601:1">ཤིན་ཏུ་རྣམ་པར་ཤེས་དང་གདོན་མི་ཟ་མཆོག་ཉོན་མོངས་ཐམས་ཅད་ཟད། །</s>
  </p>
  <p id="602">
    <s id="602:1">མདོ་སྡེ་འདི་ལ་རབ་ཏུ་སྦྱོར་བ་བྱང་ཆུབ་དྲུང་དུ་སོང་བ་ཡིན། །</s>
  </p>
  <p id="603">
    <s id="603:1">རྩེ་གཅིག་ཡིད་ཀྱིས་མངོན་སུམ་དུ་ནི་འདི་ལ་ཚུལ་<ref folio="F.253.a"/>བཞིན་རབ་སྦྱོར་ལ། །</s>
    <s id="603:2">གཉིད་དང་ལེ་ལོ་མ་བྱེད་ཤེས་ཀྱི་ཁེ་བདེ་མངོན་པར་དགའ་མ་བྱེད། །</s>
  </p>
  <p id="604">
    <s id="604:1">རྟག་ཏུ་ཚུལ་ཁྲིམས་གཉེན་དང་ཕྲག་དོག་མེད་དང་བྱམས་པའི་ཡིད་དུ་བྱོས། །</s>
  </p>
  <p id="605">
    <s id="605:1">དགའ་བའི་ངང་ཚུལ་གུས་དང་བཅས་པས་ཏིང་འཛིན་མཆོག་འདི་རྙེད་པར་འགྱུར། །</s>
  </p>
  <p id="606">
    <s id="606:1">མཉམ་སེམས་ཤིན་ཏུ་བསྡམས་པ་དྲང་པོ་རྟག་ཏུ་རྣམ་པར་དགའ་བ་དང་། </s>
    <s id="606:2">གནས་མེད་འདྲིས་མེད་ཤེས་ཀྱི་ཁེ་དང་བདེ་ལ་པད་མ་ཆུ་བཞིན་བྱོས། །</s>
  </p>
  <p id="607">
    <s id="607:1">ཇི་ལྟར་བྱ་བཞིན་ང་མེད་མོས་པ་བརྟན་ཞིང་སྲེད་དང་གཡོ་མེད་པ། །</s>
    <s id="607:2">དེ་ནི་ཕྱི་མའི་དུས་ན་གཟུངས་མཆོག་རྒྱལ་པོ་འདི་ནི་འཐོབ་པར་འགྱུར། །</s>
  </p>
  <p id="608">
    <s id="608:1">སྟོང་གསུམ་དག་ནི་རབ་ཏུ་གཡོས་ནས་ལྷ་བརྒྱ་སིལ་སྙན་དཀྲོལ་བར་བྱེད། །</s>
  </p>
  <p id="609">
    <s id="609:1">ནམ་མཁའ་ལས་ནི་བྱུག་པ་གོས་དང་ཕྱེ་མ་དག་དང་རྒྱལ་མཚན་བརྒྱ། །</s>
    <s id="609:2">མཛེས་ཕྲེང་མགུལ་རྒྱན་རྣ་ཆ་ཟླ་གམ་དུང་དང་རྐང་གདུབ་དོ་ཤལ་བརྒྱ། །ནོར་བུ་མུ་ཏིག་དཔུང་རྒྱན་གཙུག་རྒྱན་སོར་གདུབ་སྣ་ཚོགས་འཐོར་བར་བྱེད། །</s>
  </p>
  <p id="610">
    <s id="610:1">ལྷ་དང་ལྷ་ཡི་བུ་མོ་ཀླུ་དང་དྲི་ཟ་འདབ་བཟངས་ཚོགས་མང་པོ། །ནམ་མཁའ་ལྡིང་དང་ལྷ་མིན་དབང་པོ་དགེ་བསྙེན་དགེ་སློང་བརྒྱ་མང་དང་། །</s>
    <s id="610:2">དེ་བཞིན་དགེ་སློང་མ་དང་དགེ་བསྙེན་མ་ནི་མང་པོ་དགའ་འགྱུར་ལངས། །</s>
  </p>
  <p id="611">
    <s id="611:1">རང་གི་གོས་དག་དང་ནི་རྒྱན་རྣམས་ཕུལ་ནས་བྱང་ཆུབ་སེམས་བསྐྱེད་དོ། །</s>
  </p>
  <p id="612">
    <s id="612:1">ཆོས་འདི་ཤིན་ཏུ་བསྟན་ཚེ་སེམས་ཅན་མང་པོ་བྱང་ཆུབ་ཞུགས་པ་དང་། །</s>
    <s id="612:2">ཁ་ཅིག་ཕྱིར་མི་ལྡོག་པར་གྱུར་པ་བསྟན་ཅིང་ཚད་གཟུང་ནུས་མ་ཡིན། །</s>
  </p>
  <p id="613">
    <s id="613:1">དགྲ་བཅོམ་ཉིད་དུ་བཏུལ་བར་གྱུར་པ་མཐའ་ཡས་གང་གཱའི་བྱེ་མ་སྙེད། །འདྲེན་པ་བལྟ་ཕྱིར་ཞིང་ནི་བརྒྱ་ནས་ལྷགས་པ་དེ་དག་དགའ་ནས་དོང་། </s>
  </p>
  <p id="614">
    <s id="614:1">བཅོམ་ལྡན་འདས་ཀྱིས་ཆོས་ཀྱི་རྣམ་གྲངས་འདི་བཤད་པ་ན། སེམས་ཅན་གྲངས་མེད་པ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་ཞུགས་སོ། །</s>
  </p>
  <p id="615">
    <s id="615:1">བྱང་ཆུབ་སེམས་དཔའ་ཁྲག་ཁྲིག་ཕྲག་བརྒྱད་ཅུ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏོ། །</s>
  </p>
  <p id="616">
    <s id="616:1">བྱང་ཆུབ་སེམས་དཔའ་བྱེ་བ་ཕྲག་དྲུག་ཅུ་དང་། འབུམ་ཕྲག་གསུམ་ནི་དེ་བཞིན་གཤེགས་པའི་ཡེ་ཤེས་ཀྱི་ཕྱག་རྒྱའི་ཏིང་ངེ་འཛིན་འདི་ཐོབ་བོ། །</s>
    <s id="616:2">དགེ་སློང་དང་། དགེ་སློང་མ་དང་། དགེ་བསྙེན་དང་། དགེ་བསྙེན་མ་དཔག་ཏུ་མེད་པ་དང་། སེམས་ཅན་ཚད་མེད་པ་དག་གིས་ནི་དགྲ་བཅོམ་པ་ཉིད་ཐོབ་བོ། །</s>
    <s id="616:3">ཕྱོགས་<ref folio="F.253.b"/>བཅུའི་འཇིག་རྟེན་གྱི་ཁམས་ནས་འདུས་པའི་བྱང་ཆུབ་སེམས་དཔའ་དེ་དག་ཐམས་ཅད་ཀྱིས་ནི་དེ་བཞིན་གཤེགས་པའི་ཡེ་ཤེས་ཀྱི་ཕྱག་རྒྱའི་ཏིང་ངེ་འཛིན་འདི་ཐོབ་བོ། །</s>
    <s id="616:4">བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས</s>
    <s id="616:5">ཉན་ཐོས་ཆེན་པོ་དེ་དག་དང་། </s>
    <s id="616:6">མཆོག་ཏུ་དགའ་བའི་རྒྱལ་པོ་དང་། འཇམ་དཔལ་ལ་སོགས་པ་བྱང་ཆུབ་སེམས་དཔའ་དཔེ་མེད་དྲུག་ཅུ་དང་། </s>
    <s id="616:7">བྱམས་པ་དང་། སེང་གེ་རབ་སྣང་དང་སྣང་བྱེད་ལ་ཐུག་པའི་བར་ལ་སོགས་པ་བསྐལ་པ་བཟང་པོའི་བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་དང་། </s>
    <s id="616:8">ཕྱོགས་བཅུའི་འཇིག་རྟེན་གྱི་ཁམས་ནས་འདུས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དང་། </s>
    <s id="616:9">རྒྱལ་པོའི་བཙུན་མོ་དཔལ་བཟངས་དང་། གསེར་མཆོག་སྣང་དང་། </s>
    <s id="616:10">ཐམས་ཅད་དང་ལྡན་པའི་འཁོར་དེ་དང་། ལྷ་དང་། མི་དང་། ལྷ་མ་ཡིན་དང་། དྲི་ཟར་བཅས་པའི་འཇིག་རྟེན་ཡི་རངས་ཏེ། </s>
  </p>
  <p id="617">
    <s id="617:1">བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ།། །།</s>
  </p>
  <p id="618">
    <s id="618:1">འཕགས་པ་དེ་བཞིན་གཤེགས་པའི་ཡེ་ཤེས་ཀྱི་ཕྱག་རྒྱའི་ཏིང་ངེ་འཛིན་ཅེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།</s>
  </p>
  <p id="619">
    <s id="619:1">རྒྱ་གར་གྱི་མཁན་པོ་ཛི་ན་མི་ཏྲ་དང་། མུ་ནི་ཝརྨ་དང་། དཱ་ན་ཤཱི་ལ་དང་། ཞུ་ཆེན་གྱི་ལོཙྪ་བ་བན་དེ་ཡེ་ཤེས་སྡེས་བསྒྱུར་ཅིང་ཞུས་ཏེ་སྐད་གསར་ཆད་ཀྱིས་ཀྱང་བཅོས་ནས་གཏན་ལ་ཕབ་པ།།</s>
  </p>
</text>
