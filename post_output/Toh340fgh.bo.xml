<?xml version='1.0' encoding='utf-8'?>
<text>
  <p id="1">
    <s id="1:1">སྡོམ་ནི། བྱ་གཉིས་དང་ནི་ལུས་འཕགས་དང་། </s>
    <s id="1:2">སྟོན་པ་འོད་སྲུང་ཀུན་དགའ་བོ། །</s>
    <s id="1:3">འཛིན་བྱེད་བུ་དང་རབ་བཟང་དང་། </s>
    <s id="1:4">ཡོན་རབས་དང་ནི་རྒན་ཞུགས་གཉིས། །</s>
    <s id="1:5">བྱ་གཉིས་ཞེས་བྱ་བ་ལ། </s>
    <s id="1:6">བྱ་དང་པོ་ནི། </s>
    <s id="1:7">གླེང་གཞི་རྒྱལ་པོའི་ཁབ་ན་བཞུགས་ཏེ</s>
  </p>
  <p id="2">
    <s id="2:1">དེའི་ཚེ་བཅོམ་ལྡན་འདས་རྒྱལ་པོའི་ཁབ་ན། </s>
  </p>
  <p id="3">
    <s id="3:1">བྱ་རྒོད་ཀྱི་ཕུང་པོའི་རི་ལ་བཞུགས་ཏེ། </s>
  </p>
  <p id="4">
    <s id="4:1">དེ་ན་བཅོམ་ལྡན་འདས་འཁོར་བརྒྱ་ཕྲག་དུ་མའི་གུང་ལ་བཞུགས་ཤིང་ཆོས་སྟོན་པའི་སྐབས་སུ་རི་སྤོས་ཀྱི་ངད་ལྡང་ནས། </s>
  </p>
  <p id="5">
    <s id="5:1">རྨ་བྱ་བལྟ་ན་</s>
  </p>
  <p id="6">
    <s id="6:1">སྡུག་ཅེས་བྱ་བ་ཞིག་འོངས་ནས་</s>
  </p>
  <p id="7">
    <s id="7:1">རྒྱལ་བུ་རྒྱལ་བྱེད་ཀྱི་ཚལ་གྱི་སྟེང་གི་བར་སྣང་ལ་ལྡིང་བ་ལས། བྱ་དེས་བཅོམ་ལྡན་འདས་འཁོར་བརྒྱ་ཕྲག་དུ་མའི་གུང་ལ་བཞུགས་ཤིང་ཆོས་སྟོན་པ་ཐོས་སོ། །</s>
  </p>
  <p id="8">
    <s id="8:1">ཐོས་ནས་ཀྱང་ས་ལ་བབས་ནས་བཅོམ་ལྡན་འདས་ཀྱི་ཞབས་དྲུང་དུ་འདུག་གོ། །</s>
  </p>
  <p id="9">
    <s id="9:1">དེ་ནས་བཅོམ་ལྡན་འདས་ཀྱིས་དེ་ལ་ཆོས་ཚིག་གསུམ་བསྟན་ཏེ། </s>
  </p>
  <p id="10">
    <s id="10:1">འདུ་བྱེད་ཐམས་ཅད་ནི་མི་རྟག་གོ། །</s>
  </p>
  <p id="11">
    <s id="11:1">ཆོས་ཐམས་ཅད་ནི་བདག་མེད་དོ། །</s>
  </p>
  <p id="12">
    <s id="12:1">མྱ་ངན་ལས་འདས་པ་ནི་ཞི་བའོ། །</s>
  </p>
  <p id="13">
    <s id="13:1">ང་ལ་སེམས་དགའ་བར་གྱིས་ཤིག་དང་དུད་འགྲོའི་སྐྱེ་གནས་དང་བྲལ་བར་འགྱུར་ཡང་སྲིད་དོ་ཞེས་དེ་སྐད་ཅེས་བཀའ་སྩལ་ནས། </s>
  </p>
  <p id="14">
    <s id="14:1">བྱ་དེ་དགའ་བར་གྱུར་ཏེ་ཡུན་རིང་དུ་ཞལ་དུ་བརྟགས་ནས་སོང་བའི་འོག་ཏུ་དེ་སྟེང་གི་ནམ་མཁའ་ལ་འགྲོ་བ་ལས་ཁྲས་བསད་དེ། </s>
  </p>
  <p id="15">
    <s id="15:1">དེ་བཅོམ་ལྡན་འདས་ལ་སེམས་དགའ་བཞིན་དུ་ཤི་འཕོས་ཏེ། </s>
  </p>
  <p id="16">
    <s id="16:1">དུས་ལས་འདས་ནས་རྒྱལ་པོའི་ཁབ་དེ་ཉིད་དུ་ཚོང་དཔོན་ཞིག་གི་ཁྱིམ་དུ་ཉིང་མཚམས་སྦྱར་ཏེ། </s>
  </p>
  <p id="17">
    <s id="17:1">དེ་ཟླ་བ་དགུའམ་བཅུ་ལོན་པ་དང་བུ་བྱུང་ནས་ཁྱེའུ་ཞིག་བཙས་ཏེ། </s>
  </p>
  <p id="18">
    <s id="18:1">དེའི་བཙས་སྟོན་རྒྱས་པར་བྱས་ནས། </s>
  </p>
  <p id="19">
    <s id="19:1">རིགས་དང་འཐུན་པར་མིང་བཏགས་ཏེ། </s>
  </p>
  <p id="20">
    <s id="20:1">འོ་མ་དང་ཞོ་དང་མར་དང་ཞུན་མར་དང་མར་གྱི་ཉིང་གུས་བསྐྱེད་བསྲིངས་ནས། </s>
  </p>
  <p id="21">
    <s id="21:1">དེ་གང་གི་ཚེ་ཆེར་སྐྱེས་པ་དེའི་ཚེ་ཡི་གེ་དང་། ཁོང་རྩིས་དང་། ཤོད་དགོད་པ་དང་། ལག་རྩིས་དང་། དབྱུང་བ་དང་། སྦ་བ་དང་། དགྲམ་པ་དང་། གོས་བརྟག་པ་དང་། ནོར་བུ་བརྟག་པ་དང་། རིན་པོ་ཆེ་བརྟག་པ་དང་། སྤོས་བརྟག་པ་དང་། སྨན་བརྟག་པ་དང་། གླང་པོ་ཆེ་བརྟག་པ་དང་། རྟ་བརྟག་པ་<ref folio="F.248.b"/>དང་། གོ་མཚོན་བརྟག་པ་བསླབས་ཏེ། </s>
  </p>
  <p id="22">
    <s id="22:1">ཡི་གེ་མཁས་པ་དང་། ཀློག་མཁས་པ་དང་། མཛངས་པ་དང་། བྱ་བ་ལ་གསལ་བ་དང་། ཡིད་གཞུངས་པ་དང་། བརྟག་པ་རྣམ་པ་བརྒྱད་ལ་བྱང་བར་གྱུར་ཏོ། །</s>
  </p>
  <p id="23">
    <s id="23:1">དེ་ནས་ཕྱི་ཞིག་ན་དེ་སངས་རྒྱས་ལ་དགའ་བ་དང་། ཆོས་ལ་དགའ་བ་དང་། དགེ་འདུན་ལ་དགའ་བར་གྱུར་ནས་དེས་ཕ་མ་ལ་གསོལ་ཏེ། </s>
  </p>
  <p id="24">
    <s id="24:1">བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ངོ་། །</s>
  </p>
  <p id="25">
    <s id="25:1">དེ་རབ་ཏུ་བྱུང་ནས་ན་ཚོད་ཀྱིས་ལོ་བདུན་ལོན་པ་ཁོ་ན་ན་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="26">
    <s id="26:1">དགྲ་བཅོམ་པ་ཉིད་མངོན་སུམ་དུ་བྱས་ནས་རྫུ་འཕྲུལ་ཆེ་ཞིང་མཐུ་ཆེ་བར་གྱུར་ཏོ། །</s>
  </p>
  <p id="27">
    <s id="27:1">དེ་ནས་དེ་རྫུ་འཕྲུལ་གྱིས་འགྲོ་ཞིང་གནས་གཞན་དང་གཞན་དག་ཏུ་སོང་ནས་</s>
  </p>
  <p id="28">
    <s id="28:1">ལོ་མའི་ནང་དུ་མེ་ཏོག་དང་འབྲས་བུ་རྣམས་བཅུག་སྟེ་</s>
  </p>
  <p id="29">
    <s id="29:1">ཁྱེར་ཏེ་</s>
  </p>
  <p id="30">
    <s id="30:1">འོང་ཞིང་དགེ་འདུན་ལ་འབུལ་བར་བྱེད་དོ། །</s>
  </p>
  <p id="31">
    <s id="31:1">དེ་ནས་དགེ་སློང་རྣམས་ཀྱིས་དེ་མཐོང་ནས་ངོ་མཚར་དུ་གྱུར་ཏེ། </s>
  </p>
  <p id="32">
    <s id="32:1">དེ་དག་གིས་བཅོམ་ལྡན་འདས་ལ་གསོལ་པ། </s>
    <s id="32:2">བཙུན་པ་དགེ་ཚུལ་བ་འདི་ལོ་བདུན་ནས་རབ་ཏུ་བྱུང་སྟེ། </s>
  </p>
  <p id="33">
    <s id="33:1">ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བགྱིས་པ་ལ་གཟིགས། </s>
  </p>
  <p id="34">
    <s id="34:1">དེ་ནས་བཅོམ་ལྡན་འདས་ཀྱིས་དེ་དག་ཉིད་སྐྱོ་བ་བསྐྱེད་པའི་ཕྱིར་བཀའ་སྩལ་པ། </s>
    <s id="34:2">ཁྱེད་ཀྱིས་ཆེ་གེ་མོ་ཞིག་གི་ཚེ། བྱ་ཞིག་ནམ་མཁའ་ལས་བབས་ནས་</s>
  </p>
  <p id="35">
    <s id="35:1">ངའི་མདུན་དུ་འདུག་པ་མཐོང་ངམ་གསོལ་པ། </s>
    <s id="35:2">བཙུན་པ་བཅོམ་ལྡན་འདས་མཐོང་ལགས་སོ། །</s>
    <s id="35:3">བཀའ་སྩལ་པ། དགེ་སློང་དག་བྱ་དེ་</s>
  </p>
  <p id="36">
    <s id="36:1">ང་ལ་སེམས་དགའ་བར་གྱུར་ནས་</s>
  </p>
  <p id="37">
    <s id="37:1">སོང་བ་ལས་ཁྲས་བསད་དེ། </s>
  </p>
  <p id="38">
    <s id="38:1">དེ་ང་ལ་སེམས་དགའ་བཞིན་དུ་ཤི་འཕོས་ནས་རྒྱལ་པོའི་ཁབ་འདི་ཉིད་དུ་ཚོང་དཔོན་གྱི་རིགས་སུ་སྐྱེས་ནས། </s>
  </p>
  <p id="39">
    <s id="39:1">ཆེར་སྐྱེས་པ་དང་ང་ཉིད་ཀྱི་བསྟན་པ་ལ་རབ་ཏུ་བྱུང་ངོ་། །</s>
  </p>
  <p id="40">
    <s id="40:1">དེ་རབ་ཏུ་བྱུང་ནས་ན་ཚོད་ཀྱིས་ལོ་བདུན་པ་ཁོ་ན་ན་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="41">
    <s id="41:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ་དགེ་ཚུལ་བ་འདིས་ལས་ཅི་བགྱིས་ན། </s>
  </p>
  <p id="42">
    <s id="42:1">ལས་དེའི་རྣམ་པར་སྨིན་པས་བྱར་སྐྱེས་ལགས། </s>
    <s id="42:2">ལས་ཅི་བགྱིས་ན་</s>
  </p>
  <p id="43">
    <s id="43:1">དེ་ལས་ཤི་འཕོས་ནས་མིར་སྐྱེས་ལ། བཅོམ་ལྡན་འདས་ཀྱང་འདིས་མཉེས་པར་བགྱིས་ཏེ་</s>
  </p>
  <p id="44">
    <s id="44:1">མི་མཉེས་པར་མ་བགྱིས། </s>
  </p>
  <p id="45">
    <s id="45:1">བཅོམ་ལྡན་<ref folio="F.249.a"/>འདས་ཀྱི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="46">
    <s id="46:1">དགྲ་བཅོམ་པ་ཉིད་མངོན་སུམ་དུ་བགྱིས་ལགས། </s>
    <s id="46:2">བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་སྔོན་བྱུང་བ་འདས་པའི་དུས་ན། </s>
  </p>
  <p id="47">
    <s id="47:1">ཡུལ་ཀཱ་ཤིའི་གྲོང་ཁྱེར་བཱ་རཱ་ཎ་སཱི་ན་ནི་རྒྱལ་པོ་ཚངས་པས་བྱིན་རྒྱལ་པོ་བྱེད་དོ། །</s>
  </p>
  <p id="48">
    <s id="48:1">ཡུལ་ལུས་འཕགས་ན་ནི་ལུས་འཕགས་ཀྱི་རྒྱལ་པོ་བི་དེ་ཧ་རྒྱལ་པོ་བྱེད་དོ། །</s>
  </p>
  <p id="49">
    <s id="49:1">དེ་གཉིས་ཕན་ཚུན་མི་འཐུན་ནས་སྐྱེ་བོ་ཕལ་པོ་ཆེ་ཁ་འདོག་པར་བྱེད་དོ། །</s>
  </p>
  <p id="50">
    <s id="50:1">དེ་ནས་ཕྱི་ཞིག་ན་ལུས་འཕགས་ཀྱི་རྒྱལ་པོས་དཔུང་གི་ཚོགས་ཡན་ལག་བཞི་གོ་བསྐོན་ནས་གཡུལ་འགྱེད་པའི་ཕྱིར་རྒྱལ་པོ་ཚངས་པས་བྱིན་གྱི་ཐོག་ཏུ་དྲངས་སོ། །</s>
  </p>
  <p id="51">
    <s id="51:1">ཀཱ་ཤིའི་རྒྱལ་པོ་ཚངས་པས་བྱིན་གྱིས་ཀྱང་། བི་དེ་ཧའི་རྒྱལ་པོས་དཔུང་གི་ཚོགས་ཡན་ལག་བཞི་གོ་བསྐོན་ནས་གཡུལ་འགྱེད་པའི་ཕྱིར། བདག་གི་ཐོག་ཏུ་དྲངས་སོ་ཞེས་ཐོས་སོ། །</s>
  </p>
  <p id="52">
    <s id="52:1">ཐོས་ནས་དེས་ཀྱང་དཔུང་གི་ཚོགས་ཡན་ལག་བཞི་གོ་བསྐོན་ནས། </s>
  </p>
  <p id="53">
    <s id="53:1">གཡུལ་འགྱེད་པའི་ཕྱིར་བི་དེ་ཧའི་རྒྱལ་པོའི་ཐོག་ཏུ་དྲངས་པ་ལས། </s>
    <s id="53:2">དེ་བི་དེ་ཧའི་རྒྱལ་པོས་དེ་ཐུབ་ཅིང་བརྡུངས་པར་བྱས་ཏེ། </s>
  </p>
  <p id="54">
    <s id="54:1">ཕམ་པར་བྱས་ཤིང་རྒྱབ་ཀྱིས་ཕྱོགས་པར་བྱས་ནས། </s>
  </p>
  <p id="55">
    <s id="55:1">རྒྱལ་པོ་གཅིག་པུ་ཐར་ཏེ་བྲོས་ནས་ནགས་ཁྲོད་ཅིག་ཏུ་ཞུགས་ཏེ། </s>
  </p>
  <p id="56">
    <s id="56:1">དེ་ལུས་ངལ་བ་དང་ལུས་སྡུག་བསྔལ་བ་ལ་ལུས་ཤིག་ཤིག་པོར་གྱུར་ནས་རྟ་ལས་བབས་ཏེ། </s>
  </p>
  <p id="57">
    <s id="57:1">དགྲ་ཞུ་དང་འཐབ་བེར་ཕུད་དེ་ས་ལ་བཏིང་བའི་སྟེང་དུ་འདུག་གོ། །</s>
  </p>
  <p id="58">
    <s id="58:1">ས་ཕྱོགས་དེ་ནས་ཐག་མི་རིང་བ་ཞིག་ན་ནི། རྨ་བྱ་ཞིག་རྨ་བྱ་མོ་དག་གིས་བསྐོར་ཏེ་རྩེ་ཞིང་དགའ་ལ་དགའ་མགུར་སྤྱོད་དེ། </s>
  </p>
  <p id="59">
    <s id="59:1">དེ་དེས་མཐོང་ནས་དེ་ལ་སྨོན་པར་གྱུར་ཏེ། </s>
  </p>
  <p id="60">
    <s id="60:1">འདི་ནི་འདོད་པ་ཡང་སྤྱོད་ལ་འདི་ལ་གནོད་པ་བྱེད་པ་ཡང་ཅི་ཡང་མེད་པས་ན་སྐྱེ་གནས་འདི་ནི་བཟང་པོ་ཞིག་གོ་སྙམ་མོ། །</s>
  </p>
  <p id="61">
    <s id="61:1">སངས་རྒྱས་བཅོམ་ལྡན་འདས་རྣམས་མི་བཞུགས་པའི་ཚེ་ན། </s>
  </p>
  <p id="62">
    <s id="62:1">རང་སངས་རྒྱས་རྣམས་འཇིག་རྟེན་དུ་བྱུང་སྟེ། </s>
  </p>
  <p id="63">
    <s id="63:1">རང་སངས་རྒྱས་ཞིག་རྒྱལ་པོ་དེའི་ཐད་ནས་རྒྱང་མི་རིང་བ་ཞིག་ན། </s>
  </p>
  <p id="64">
    <s id="64:1">ཤིང་ཞིག་གི་དྲུང་ན་རྟེན་ཅིང་འདུག་ནས་རང་སངས་རྒྱས་དེས་དེ་དྲང་བའི་ཕྱིར་ལུད་པ་བསལ་བའི་སྒྲ་ཕྱུང་ངོ་། །</s>
  </p>
  <p id="65">
    <s id="65:1">དེ་ནས་དེ་ཐོས་མ་ཐག་ཏུ་རྒྱལ་པོ་དེ་འཇིགས་ཤིང་སྐྲག་སྟེ་ལངས་ནས། </s>
  </p>
  <p id="66">
    <s id="66:1">འདིར་ཡང་ཕ་རོལ་གྱི་དམག་ཚོགས་མ་འོངས་གྲང་སྙམ་<ref folio="F.249.b"/>པ་ལས། </s>
    <s id="66:2">རྒྱལ་པོ་དེས་ཤིང་ཞིག་གི་དྲུང་ན་རང་སངས་རྒྱས་རྟེན་ཅིང་འདུག་པ་མཐོང་ངོ་། །</s>
  </p>
  <p id="67">
    <s id="67:1">མཐོང་ནས་ཀྱང་དེ་ལ་སེམས་དགའ་བར་གྱུར་ཏེ། </s>
  </p>
  <p id="68">
    <s id="68:1">འདི་དེ་ལྟར་མི་མེད་པའི་ནགས་ཁྲོད་དུ་དགའ་བ་ལས་ན་འདི་ནི་བདག་ཉིད་ཆེན་པོ་ཞིག་ཡིན་གོར་མ་ཆག་སྙམ་མོ། །</s>
  </p>
  <p id="69">
    <s id="69:1">སྔོན་གྱི་རྒྱལ་རིགས་ཀྱི་རྒྱལ་པོ་རྣམས་ཀྱི་ལུགས་ཀྱིས་ན། </s>
  </p>
  <p id="70">
    <s id="70:1">གང་གི་ཚེ་གཡུལ་འགྱེད་དུ་འགྲོའམ་རི་དགས་ཤོར་དུ་འགྲོ་བ་དེའི་ཚེ་རྟའི་འཕོངས་ལ་ཁ་ཟས་ཅུང་ཟད་ཙམ་བཏགས་ཏེ་འགྲོའོ། །</s>
  </p>
  <p id="71">
    <s id="71:1">རྒྱལ་པོ་དེའི་རྟའི་འཕོངས་ལ་ཡང་ཁ་ཟས་ཅུང་ཟད་ཙམ་བཏགས་པ་ཡོད་དེ། </s>
  </p>
  <p id="72">
    <s id="72:1">དེས་རང་སངས་རྒྱས་དེ་ལ་བཤོས་གསོལ་ཏོ། །</s>
  </p>
  <p id="73">
    <s id="73:1">རང་སངས་རྒྱས་དེས་ཀྱང་རྒྱལ་པོ་དེ་སྟེང་གི་ནམ་མཁའ་ལ་ཁྱེར་ནས་འཇིགས་པ་མེད་པའི་གནས་སུ་བཞག་གོ། །</s>
  </p>
  <p id="74">
    <s id="74:1">དེ་ནས་རྒྱལ་པོ་དེས་སྨོན་ལམ་བཏབ་པ་</s>
    <s id="74:2">དགེ་བའི་རྩ་བ་འདིས་ན་བདག་གང་དང་གང་དུ་སྐྱེ་བར་འགྱུར་བ་དེ་དང་དེར་རྨ་བྱར་སྐྱེ་བར་གྱུར་ཅིག །</s>
  </p>
  <p id="75">
    <s id="75:1">འདི་བས་ཀྱང་ཆེས་ཁྱད་པར་དུ་འཕགས་པའི་སྟོན་པ་མཉེས་པར་བྱེད་པར་གྱུར་ཅིག །</s>
  </p>
  <p id="76">
    <s id="76:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="77">
    <s id="77:1">ཡོན་ཏན་འདི་ལྟ་བུ་དག་ཀྱང་ཐོབ་པར་གྱུར་ཅིག །</s>
  </p>
  <p id="78">
    <s id="78:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག་ཅེས་བྱས་སོ། །</s>
  </p>
  <p id="79">
    <s id="79:1">དགེ་སློང་དག་ཇི་སྙམ་དུ་སེམས། </s>
    <s id="79:2">དེའི་ཚེ་རྒྱལ་པོ་ཚངས་པས་བྱིན་དུ་གྱུར་པ་གང་ཡིན་པ་དེ་ནི་བྱ་དེ་ཁོ་ན་ཡིན་ཏེ། </s>
  </p>
  <p id="80">
    <s id="80:1">དེས་དེར་རང་སངས་རྒྱས་ལ་བཤོས་གསོལ་ནས་སྨོན་ལམ་བཏབ་པ་དེས་ན། </s>
  </p>
  <p id="81">
    <s id="81:1">ད་ལྟར་འདིས་ང་མཉེས་པར་བྱས་ཏེ་མི་མཉེས་པར་མ་བྱས་སོ།། །།</s>
  </p>
  <p id="82">
    <s id="82:1">བྱ་གཉིས་པ་ནི། </s>
    <s id="82:2">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="83">
    <s id="83:1">དེའི་ཚེ་རི་སྤོས་ཀྱི་ངད་ལྡང་ལ་བྱ་ཀུ་མུ་དཱའི་དུས་སྟོན་སྣ་ཚོགས་ཅན་ཞེས་བྱ་བ་ནད་པ་རིང་པོར་མི་ཐོགས་པར་འཆི་བར་འགྱུར་བ་ཞིག་འདུག་གོ། །</s>
  </p>
  <p id="84">
    <s id="84:1">སངས་རྒྱས་བཅོམ་ལྡན་འདས་བགྲོད་པ་གཅིག་པུའི་ལམ་སྟོན་པ། རྣམ་པ་གཉིས་ཀྱི་ཤེས་བྱ་དང་ཡེ་ཤེས་ལ་མངའ་བརྙེས་པ། མ་འདྲེས་པའི་དྲན་པ་ཉེ་བར་གཞག་པ་གསུམ་ལ་མཁས་པ། མི་འཇིགས་པ་བཞིས་མི་འཇིགས་པ། འགྲོ་བ་ལྔར་འགྲོ་བ་ལས་རྣམ་པར་གྲོལ་བ། སྐྱེ་མཆེད་དྲུག་ལ་མཁས་པ། བྱང་ཆུབ་ཀྱི་ཡན་ལག་བདུན་ལ་སྤྱོད་ཡུལ་བ། <ref folio="F.250.a"/>རྣམ་པར་ཐར་པ་བརྒྱད་ལ་བསམ་གཏན་པ། མཐར་གྱིས་གནས་པའི་སྙོམས་པར་འཇུག་པ་དགུ་ལ་སྙོམས་པར་འཇུག་པ། སྟོབས་བཅུའི་སྟོབས་དང་ལྡན་པ། ཡང་དག་པའི་སེང་གེའི་སྒྲ་ཆེན་པོ་སྒྲོགས་པ་རྣམས་ནི། ཆོས་ཉིད་ཀྱིས་ཉིན་དུས་གསུམ་མཚན་དུས་གསུམ་སྟེ། </s>
  </p>
  <p id="85">
    <s id="85:1">ཉིན་མཚན་དུས་དྲུག་ཏུ་སངས་རྒྱས་ཀྱི་སྤྱན་གྱིས་འཇིག་རྟེན་ལ་གཟིགས་ཏེ། </s>
  </p>
  <p id="86">
    <s id="86:1">སུ་ནི་རྒུད། </s>
  </p>
  <p id="87">
    <s id="87:1">སུ་ནི་དར། </s>
    <s id="87:2">སུ་ནི་ཕོངས་ཤིང་འདུག །</s>
  </p>
  <p id="88">
    <s id="88:1">སུ་ནི་ཉམ་ང་བར་གྱུར། </s>
  </p>
  <p id="89">
    <s id="89:1">སུ་ནི་གནོད་པ་དང་ལྡན། </s>
  </p>
  <p id="90">
    <s id="90:1">སུ་ནི་ཕོངས་པ་དང་ཉམ་ང་བ་དང་གནོད་པ་དང་ལྡན། </s>
  </p>
  <p id="91">
    <s id="91:1">སུ་ནི་ངན་སོང་དུ་གཞོལ། </s>
    <s id="91:2">སུ་ནི་ངན་སོང་དུ་འབབ། </s>
    <s id="91:3">སུ་ནི་ངན་སོང་དུ་བབ། </s>
  </p>
  <p id="92">
    <s id="92:1">སུ་ནི་ངས་ངན་སོང་ནས་ཕྱུང་སྟེ་མཐོ་རིས་དང་ཐར་པ་དང་འབྲས་བུ་ལ་གཞག་པར་བྱ། </s>
  </p>
  <p id="93">
    <s id="93:1">སུ་ནི་ཉེས་པར་སྤྱོད་པའི་འདམ་དུ་བྱིང་བ་ལས་ལག་ནས་དྲང་བར་བྱ། </s>
  </p>
  <p id="94">
    <s id="94:1">སུ་ནི་འཕགས་པའི་ནོར་བདུན་མེད་པ་ལས་འཕགས་པའི་ནོར་བདུན་གྱི་དབང་ཕྱུག་ལ་དབང་བྱེད་དུ་གཞུག་པར་བྱ། </s>
  </p>
  <p id="95">
    <s id="95:1">སུ་ནི་དགེ་བའི་རྩ་བ་རྣམས་མ་བསྐྱེད་པ་ལས་བསྐྱེད་པར་བྱ། </s>
  </p>
  <p id="96">
    <s id="96:1">སུ་ནི་དགེ་བའི་རྩ་བ་རྣམས་བསྐྱེད་ཟིན་པ་ལས་ཡོངས་སུ་སྨིན་པར་བྱ། </s>
  </p>
  <p id="97">
    <s id="97:1">སུ་ནི་དགེ་བའི་རྩ་བ་རྣམས་ཡོངས་སུ་སྨིན་ཟིན་པ་ལས་ཡེ་ཤེས་ཀྱི་མཚོན་གྱིས་བརྟོལ་བར་བྱ། </s>
  </p>
  <p id="98">
    <s id="98:1">སུ་ལ་ནི་སངས་རྒྱས་བྱུང་བས་བརྒྱན་པའི་འཇིག་རྟེན་འབྲས་བུ་དང་བཅས་པར་བྱ་སྙམ་དུ་ཡེ་ཤེས་གཟིགས་པ་འཇུག་གོ། །</s>
  </p>
  <p id="99">
    <s id="99:1">རྒྱ་མཚོ་ཆུ་སྲིན་རྣམས་ཀྱི་གནས། །</s>
  </p>
  <p id="100">
    <s id="100:1">དུས་རླབས་ཡོལ་བར་འགྱུར་ཡང་སྲིད། །</s>
    <s id="100:2">གདུལ་བར་བྱ་བའི་སྲས་རྣམས་ལ། །སངས་རྒྱས་དུས་ལས་ཡོལ་བ་མེད། །</s>
  </p>
  <p id="101">
    <s id="101:1">དེ་ནས་བཅོམ་ལྡན་འདས་ཀྱིས་དགོངས་པ། བྱ་དེ་ལུང་བསྟན་པའི་དུས་ལ་བབ་སྟེ། </s>
  </p>
  <p id="102">
    <s id="102:1">འདི་ལས་བརྟེན་ནས་གདུལ་བར་བྱ་བའི་སྐྱེ་བོ་མང་པོ་དྲང་དགོས་སོ་</s>
    <s id="102:2">སྙམ་དུ་དགོངས་ནས། </s>
  </p>
  <p id="103">
    <s id="103:1">བཅོམ་ལྡན་འདས་མཉན་དུ་ཡོད་པ་ནས་མི་སྣང་བར་གྱུར་ཏེ། </s>
  </p>
  <p id="104">
    <s id="104:1">རི་སྤོས་ཀྱི་ངད་ལྡང་གིས་ཕྱོགས་བྱ་དེ་འདུག་པ་ནས་ཐག་མི་རིང་བ་ཞིག་ཏུ་བྱོན་ཏེ། </s>
  </p>
  <p id="105">
    <s id="105:1">བཅོམ་ལྡན་འདས་ཀྱིས་ཅི་ནས་བྱ་ཙ་ཤ་ལྔ་བརྒྱ་ལྷགས་ཏེ། </s>
  </p>
  <p id="106">
    <s id="106:1">བཅོམ་ལྡན་འདས་ལ་སྐོར་བ་བྱེད་པར་འགྱུར་བ་དེ་ལྟ་བུར་བྱིན་གྱིས་བརླབས་སོ། །</s>
  </p>
  <p id="107">
    <s id="107:1">དེ་ནས་བྱ་དེས་བྱ་ཙ་ཤ་ལྔ་བརྒྱ་ལྷགས་ཏེ་བཅོམ་ལྡན་འདས་ལ་སྐོར་བ་བྱེད་པར་མཐོང་ངོ་། །</s>
  </p>
  <p id="108">
    <s id="108:1">མཐོང་ནས་ཀྱང་། </s>
    <s id="108:2">ཀྱེ་མ་བདག་གིས་ཀྱང་བཅོམ་ལྡན་འདས་<ref folio="F.250.b"/>ལ་བསྐོར་བ་བྱའོ་སྙམ་དུ་དེའི་འདོད་པ་སྐྱེས་སོ། །</s>
  </p>
  <p id="109">
    <s id="109:1">དེ་ནས་དེ་བཅོམ་ལྡན་འདས་ལ་སེམས་དགའ་བར་གྱུར་བཞིན་དུ་ཤི་ནས་ལྷར་སྐྱེས་སོ། །</s>
  </p>
  <p id="110">
    <s id="110:1">དེ་ལྷར་གྱུར་ནས་བཅོམ་ལྡན་འདས་ཀྱི་ཐད་དུ་སོང་སྟེ། </s>
  </p>
  <p id="111">
    <s id="111:1">བཅོམ་ལྡན་འདས་ཀྱིས་དེ་ལ་ཆོས་བསྟན་ནས་དེས་བདེན་པ་མཐོང་སྟེ། </s>
  </p>
  <p id="112">
    <s id="112:1">བདེན་པ་མཐོང་ནས་དེ་རང་གི་གནས་སུ་སོང་ངོ་། །</s>
  </p>
  <p id="113">
    <s id="113:1">དེ་ནས་བཅོམ་ལྡན་འདས་ཀྱིས་བྱ་དེའི་རོ་ལས་བརྟེན་ཏེ། </s>
  </p>
  <p id="114">
    <s id="114:1">དགེ་སློང་གི་འཁོར་གྱི་ནང་དུ་ཚེ་དང་ལྡན་པ་ཤཱ་རིའི་བུ་ལ་བཀའ་སྩལ་པ། </s>
    <s id="114:2">ཤཱ་རིའི་བུ་བྱ་འདིས་ལས་ཅི་ཞིག་བྱས་ན་</s>
  </p>
  <p id="115">
    <s id="115:1">ལས་དེའི་རྣམ་པར་སྨིན་པས་བྱར་སྐྱེས་པར་གྱུར་ཅེས་སྨྲས་པ་དང་། </s>
    <s id="115:2">དེ་ཐོས་མ་ཐག་ཏུ་ཚེ་དང་ལྡན་པ་ཤཱ་རིའི་བུ་སེམས་པ་ལ་ཞུགས་ཏེ</s>
  </p>
  <p id="116">
    <s id="116:1">དེ་རབ་ཀྱི་མཐའི་བསམ་གཏན་གྱི་བར་དུ་སྙོམས་པར་ཞུགས་ཀྱང་དེའི་རྩད་མ་ཆོད་དེ། </s>
  </p>
  <p id="117">
    <s id="117:1">བྱ་རྣམས་ལས་ཤི་འཕོས་ཤིང་བྱ་རྣམས་སུ་སྐྱེས་པ་འབའ་ཞིག་མཐོང་ངོ་། །</s>
  </p>
  <p id="118">
    <s id="118:1">དེ་ནས་དེ་ཏིང་ངེ་འཛིན་དེ་ལས་ལངས་ནས་བླ་གོས་ཕྲག་པ་གཅིག་ཏུ་གཟར་ཏེ། </s>
  </p>
  <p id="119">
    <s id="119:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="120">
    <s id="120:1">བཙུན་པ་བཅོམ་ལྡན་འདས་བདག་གིས་བྱ་འདིའི་རྩད་མ་ཁུམས་ཏེ། </s>
  </p>
  <p id="121">
    <s id="121:1">བྱ་རྣམས་ལས་ཤི་འཕོས་ཤིང་བྱ་རྣམས་སུ་སྐྱེས་པ་འབའ་ཞིག་མཐོང་ལགས་སོ། །</s>
    <s id="121:2">བཙུན་པ་བཅོམ་ལྡན་འདས་ནི་ཡེ་ཤེས་གཟིགས་པ་ཐོགས་པ་མི་མངའ་བ་ཡེ་ཤེས་གཟིགས་པ་མཐའ་ཡས་པ་ལགས་ན། </s>
  </p>
  <p id="122">
    <s id="122:1">བཙུན་པ་བཅོམ་ལྡན་འདས་ཉིད་ཀྱིས་བྱ་འདིས་ལས་ཅི་བགྱིས་པ་དང་། ལས་གང་གི་རྣམ་པར་སྨིན་པས་བྱ་འབའ་ཞིག་ཏུ་སྐྱེས་པ་ལུང་བསྟན་དུ་གསོལ། </s>
  </p>
  <p id="123">
    <s id="123:1">བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བྱ་འདི་ཉིད་ཀྱིས་ལས་དེ་ལྟ་བུ་བྱས་ཤིང་བསགས་ཏེ། </s>
  </p>
  <p id="124">
    <s id="124:1">དགེ་སློང་དག་སྔོན་བྱུང་བ་འདས་པའི་དུས་ན། </s>
  </p>
  <p id="125">
    <s id="125:1">ཉན་ཐོས་དང་རང་སངས་རྒྱས་ཀྱི་ས་ལས་འདས་པ། ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་གདུལ་བྱའི་ཁ་ལོ་སྒྱུར་བ། བླ་ན་</s>
  </p>
  <p id="126">
    <s id="126:1">མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་དོན་གཟིགས་ཞེས་བྱ་བ་འཇིག་རྟེན་དུ་བྱུང་སྟེ</s>
  </p>
  <p id="127">
    <s id="127:1">དེའི་གསུང་<ref folio="F.251.a"/>རབ་ལ་བྱ་འདི་རབ་ཏུ་བྱུང་སྟེ། </s>
  </p>
  <p id="128">
    <s id="128:1">དགེ་སློང་ཞལ་ཏ་བྱེད་པར་གྱུར་ནས། </s>
  </p>
  <p id="129">
    <s id="129:1">དེས་སྦྱིན་བདག་དང་སྦྱིན་པ་པོ་རྣམས་ལས་བཟའ་བ་དང་བཏུང་བ་བསླངས་ཏེ། </s>
  </p>
  <p id="130">
    <s id="130:1">ཁྱིམ་པ་ལ་རྟེན་པར་བྱེད་ནས་དགེ་སློང་མང་པོས་བཀག་པ་ལས་དེ་ཁྲོས་ཏེ་སྨྲས་པ། </s>
    <s id="130:2">ཁྱེད་ནི་དུད་འགྲོ་བཞིན་དུ་བསམ་མནོ་མེད་པ་ཡིན་ཏེ། </s>
  </p>
  <p id="131">
    <s id="131:1">དགེ་སློང་དག་གིས་བྱ་བ་གང་ཡིན་པ་ལྟར་བྱེད་པ་མ་ཡིན་ནོ། །</s>
  </p>
  <p id="132">
    <s id="132:1">ཞེས་བྱས་སོ། །</s>
  </p>
  <p id="133">
    <s id="133:1">དེ་ནས་ཕྱིས་དེ་འགྱོད་པ་སྐྱེས་ཏེ། </s>
  </p>
  <p id="134">
    <s id="134:1">དེས་ལས་དེ་ཉེས་པ་ལ་ཉེས་སོ་ཞེས་བཤགས་ནས། </s>
  </p>
  <p id="135">
    <s id="135:1">ཚེ་གཅིག་ཏུ་ཚངས་པར་སྤྱོད་པ་སྤྱད་དེ་</s>
  </p>
  <p id="136">
    <s id="136:1">འཆི་ཀར་སྨོན་ལམ་བཏབ་པ། </s>
    <s id="136:2">འདི་ལྟར་བདག་གིས་སེམས་ཅན་དག་པ་འདི་ལྟ་བུ་དག་ལ་ཚིག་རྩུབ་པོ་སྨྲས་པའི་ལས་འདི་བདག་ལ་འོང་བར་མ་གྱུར་ཅིག །</s>
  </p>
  <p id="137">
    <s id="137:1">སྟོན་པ་འདི་ཁོ་ན་དང་འདྲ་བ་བདག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="138">
    <s id="138:1">མི་མཉེས་པར་བྱེད་པར་མ་གྱུར་ཅིག་ཅེས་བྱས་སོ། །</s>
  </p>
  <p id="139">
    <s id="139:1">དགེ་སློང་དག་ཇི་སྙམ་དུ་སེམས། </s>
    <s id="139:2">དེའི་ཚེ་དགེ་སློང་ཞལ་ཏ་བྱེད་པར་གྱུར་པ་གང་ཡིན་པ་དེ་ནི་བྱ་འདི་ཁོ་ན་ཡིན་ཏེ། </s>
  </p>
  <p id="140">
    <s id="140:1">དེས་དེར་དགེ་སློང་དེ་དག་ལ་ཚིག་རྩུབ་པོ་སྨྲས་པའི་ལས་དེའི་རྣམ་པར་སྨིན་པས་དུད་འགྲོ་རྣམས་སུ་སྐྱེས་ཏེ། </s>
  </p>
  <p id="141">
    <s id="141:1">ཡང་དག་པར་རྫོགས་པའི་སངས་རྒྱས་དོན་གཟིགས་ཀྱི་རིང་ནས། </s>
  </p>
  <p id="142">
    <s id="142:1">ངའི་རིང་གི་བར་དུ་དུད་འགྲོ་རྣམས་ལས་ཤི་འཕོས་ཤིང་དུད་འགྲོ་འབའ་ཞིག་ཏུ་སྐྱེས་སོ། །</s>
  </p>
  <p id="143">
    <s id="143:1">ད་ནི་ང་ལ་སེམས་དགའ་བ་སྐྱེས་པས་ཤི་འཕོས་ཏེ། </s>
  </p>
  <p id="144">
    <s id="144:1">དུས་ལས་འདས་ནས་ལྷར་སྐྱེས་སོ། །</s>
  </p>
  <p id="145">
    <s id="145:1">ལྷར་གྱུར་ནས་ཀྱང་ངའི་ཐད་དུ་འོངས་ཏེ་དེ་ལ་ངས་ཆོས་བསྟན་ཏོ། །</s>
  </p>
  <p id="146">
    <s id="146:1">དེས་ང་ལས་ཆོས་ཐོས་ནས་བདེན་པ་རྣམས་མཐོང་ངོ་། །</s>
  </p>
  <p id="147">
    <s id="147:1">དེས་བདེན་པ་མཐོང་ནས་རང་གི་གནས་སུ་སོང་ངོ་། །</s>
  </p>
  <p id="148">
    <s id="148:1">དེས་དེར་ཆོས་བཞིན་དུ་ཞལ་ཏ་བྱས་ནས་འཆི་ཀར་སྨོན་ལམ་བཏབ་སྟེ། </s>
  </p>
  <p id="149">
    <s id="149:1">བདག་གིས་སྟོན་པ་འདི་ལྟ་བུ་མཉེས་པར་བྱེད་པར་གྱུར་ཅིག །</s>
  </p>
  <p id="150">
    <s id="150:1">མི་མཉེས་པར་བྱེད་པར་མ་གྱུར་ཅིག་ཅེས་བྱས་པ་དེས་ན། </s>
  </p>
  <p id="151">
    <s id="151:1">དགེ་སློང་དག་ང་ཡང་དག་པར་རྫོགས་པའི་སངས་རྒྱས་དོན་གཟིགས་དང་། ཤིན་ཏུ་མཉམ་པ་དང་། ཤུགས་མཉམ་པ་དང་། མཛད་པ་མཉམ་པ་དང་། ཐབས་མཉམ་པ་བརྙེས་པར་གྱུར་ནས། </s>
  </p>
  <p id="152">
    <s id="152:1">འདིས་ང་མཉེས་པར་བྱས་ཏེ། </s>
  </p>
  <p id="153">
    <s id="153:1">མི་མཉེས་པར་མ་བྱས་<ref folio="F.251.b"/>སོ། །</s>
  </p>
  <p id="154">
    <s id="154:1">དེ་ནས་དེ་ཐོས་མ་ཐག་ཏུ་དགེ་སློང་དེ་དག་སྐྱོ་བ་ཆེན་པོ་སྐྱེས་ཏེ། </s>
  </p>
  <p id="155">
    <s id="155:1">བཅོམ་ལྡན་འདས་ཀྱིས་དེ་དག་གི་ཡིད་སྐྱོ་བར་གྱུར་པར་ཐུགས་སུ་ཆུད་ནས། </s>
  </p>
  <p id="156">
    <s id="156:1">དེ་དང་འཐུན་པའི་ཆོས་བསྟན་ཏེ་དེས་ན་དགེ་སློང་དེ་དག་གིས་སྟན་དེ་ཉིད་ལ་འཁོད་བཞིན་དུ། </s>
    <s id="156:2">ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱས་སོ།། །།</s>
  </p>
  <p id="157">
    <s id="157:1">ལུས་འཕགས་ཞེས་བྱ་བ་ནི། </s>
    <s id="157:2">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="158">
    <s id="158:1">དེའི་ཚེ་མཉན་དུ་ཡོད་པ་ན། </s>
  </p>
  <p id="159">
    <s id="159:1">བྲམ་ཟེའི་རིགས་ཆེ་ཞིང་མཐོ་བ་ཕྱུག་ཅིང་ནོར་མང་ལ་ལོངས་སྤྱོད་ཆེ་བ། ཡོངས་སུ་འཛིན་པ་ཡངས་ཤིང་རྒྱ་ཆེ་བ་རྣམ་ཐོས་ཀྱི་བུའི་ནོར་དང་ལྡན་པ། རྣམ་ཐོས་ཀྱི་བུའི་ནོར་དང་འགྲན་པ་ལུས་འཕགས་ཞེས་བྱ་བ་ཞིག་གནས་ཏེ</s>
  </p>
  <p id="160">
    <s id="160:1">དེས་ཐབས་ཟླར་བབ་པ་ལས་ཆུང་མ་བླངས་ནས་</s>
  </p>
  <p id="161">
    <s id="161:1">དེ་དེ་དང་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་པ་ལས། </s>
    <s id="161:2">ཕྱི་ཞིག་ན་དེའི་ཆུང་མ་ལ་བུ་ཆགས་ཏེ</s>
  </p>
  <p id="162">
    <s id="162:1">དེ་ཟླ་བ་དགུའམ་བཅུ་ལོན་པ་དང་། ཁྱེའུ་གཟུགས་བཟང་ཞིང་བལྟ་ན་</s>
  </p>
  <p id="163">
    <s id="163:1">སྡུག་ལ་མཛེས་པ་མདོག་བཟང་ལ། གསེར་གྱི་ཁ་དོག་ཅན་མགོ་བོ་གདུགས་ལྟར་འདུག་པ་ལག་པ་རིང་བ། དཔྲལ་པའི་དབྱེས་ཆེ་བ། སྣ་མཐོ་བ་སྣ་ལེགས་པ་སྨིན་མ་སྟུག་པ་ཞིག་བཙས་ཏེ་</s>
  </p>
  <p id="164">
    <s id="164:1">དེའི་བཙས་སྟོན་རྒྱས་པར་བྱས་ནས</s>
  </p>
  <p id="165">
    <s id="165:1">ཁྱེའུ་འདིའི་མིང་ཅིར་གདགས་ཞེས་རིགས་དང་འཐུན་པར་མིང་འདོགས་པར་བྱེད་དེ། </s>
  </p>
  <p id="166">
    <s id="166:1">ཁྱེའུ་འདི་བྲམ་ཟེ་ལུས་འཕགས་ཀྱི་བུ་ཡིན་པས་ན། </s>
  </p>
  <p id="167">
    <s id="167:1">དེའི་ཕྱིར་ཁྱེའུ་འདིའི་མིང་ལྷག་འཕགས་ཞེས་གདགས་སོ་ཞེས་ཟེར་རོ། །</s>
  </p>
  <p id="168">
    <s id="168:1">དེ་ནས་ཁྱེའུ་ལྷག་འཕགས་འོ་མ་དང་ཞོ་དང་མར་དང་ཞུན་མར་དང་མར་གྱི་ཉིང་གུ་རྣམས་ཀྱིས་བསྐྱེད་བསྲིངས་ནས། </s>
  </p>
  <p id="169">
    <s id="169:1">མཚོའི་ནང་གི་པད་མ་བཞིན་དུ་སྐྱེ་དྲག་པར་གྱུར་ཏོ། །</s>
  </p>
  <p id="170">
    <s id="170:1">དེ་ནས་དེ་གང་གི་ཚེ་ཆེར་སྐྱེས་པ་དེའི་ཚེ། ཡི་གེ་དང་། བྲམ་ཟེའི་སྤྱོད་ལམ་དང་། སྤྱོད་པ་དང་། ཨོཾ་ཞེས་བྱ་བ་དང་། བྷོ་ཞེས་བྱ་བ་དང་། གཙང་སྦྲ་དང་། ཆོ་ག་དང་། ཐལ་བ་བླང་བ་དང་། རིལ་བ་ཐོགས་པ་དང་། ངེས་བརྗོད་ཀྱི་རིག་བྱེད་དང་། མཆོད་སྦྱིན་གྱི་རིག་བྱེད་དང་། སྙན་ཚིག་གི་རིག་བྱེད་དང་། སྲིད་སྲུང་གི་རིག་བྱེད་དང་། མཆོད་སྦྱིན་བྱ་བ་དང་། མཆོད་སྦྱིན་བྱེད་དུ་གཞུག་པ་དང་། སྦྱིན་པ་དང་། བླང་བ་དང་། ཁ་ཏོན་བྱ་བ་དང་། ཁ་ཏོན་སློབ་ཏུ་གཞུག་པའི་ཐབས་<ref folio="F.252.a"/>བསླབས་ནས་ལས་རྣམ་པ་དྲུག་ལ་མཁས་པའི་བྲམ་ཟེར་གྱུར་ཏེ</s>
  </p>
  <p id="171">
    <s id="171:1">དེ་མཐར་གྱིས་རིག་པའི་གནས་བཅྭ་བརྒྱད་ལ་བྱང་བར་གྱུར་ལ་གཞུང་གིས་རྩོད་པ་ཐམས་ཅད་ཀྱང་ཚར་བཅད་དོ། །</s>
  </p>
  <p id="172">
    <s id="172:1">དེ་ནས་ཕྱི་ཞིག་ན་བྲམ་ཟེ་ལུས་འཕགས་ཀྱི་སེམས་སྐྱེས་པ། </s>
    <s id="172:2">མཆོད་སྦྱིན་བྱའོ་སྙམ་མོ། །</s>
  </p>
  <p id="173">
    <s id="173:1">དེའི་འོག་ཏུ་ཡང་སེམས་སྐྱེས་པ། </s>
    <s id="173:2">དགེ་སྦྱོང་གཽ་ཏ་མ་འདི་ནི་ཐམས་ཅད་མཁྱེན་པ་ཐམས་ཅད་གཟིགས་པ་ཡིན་ཏེ། </s>
  </p>
  <p id="174">
    <s id="174:1">འདིས་ནི་འདི་ལྟ་སྟེ། </s>
  </p>
  <p id="175">
    <s id="175:1">འདས་པ་དང་མ་འོངས་པ་དང་ད་ལྟར་བྱུང་བ་ཅི་ཡང་མི་གཟིགས་པ་དང་མི་མཁྱེན་པ་དང་ཐུགས་སུ་མ་ཆུད་པ་ཅི་ཡང་མེད་དེ། </s>
  </p>
  <p id="176">
    <s id="176:1">བདག་གི་མཆོད་སྦྱིན་ཡང་ཡན་ལག་འགའ་ཙམ་གྱི་སྒོ་ནས་ཀྱང་ཉམས་པར་གྱུར་ན་</s>
  </p>
  <p id="177">
    <s id="177:1">མི་རུང་གིས། བདག་ཇེ་དགེ་སྦྱོང་གཽ་ཏ་མའི་ཐད་དུ་སོང་ལ་དྲི་བར་བྱའོ་སྙམ་ནས</s>
  </p>
  <p id="178">
    <s id="178:1">རྒོད་མ་དཀར་མོ་དང་སྦྱར་བའི་ཤིང་རྟ་ལ་ཞོན་ཏེ། </s>
  </p>
  <p id="179">
    <s id="179:1">གསེར་གྱི་འཁར་བ་དང་གསེར་གྱི་རིལ་བ་ཐོགས་ཤིང་བྲམ་ཟེའི་ཁྱེའུའི་ཚོགས་ཀྱིས་བསྐོར་ནས། </s>
  </p>
  <p id="180">
    <s id="180:1">མཉན་དུ་ཡོད་པ་ནས་བྱུང་སྟེ། </s>
  </p>
  <p id="181">
    <s id="181:1">རྒྱལ་བུ་རྒྱལ་བྱེད་ཀྱི་ཚལ་དུ་སོང་ངོ་། །</s>
  </p>
  <p id="182">
    <s id="182:1">ཇི་སྲིད་དུ་བཞོན་པས་འགྲོ་བར་བྱ་བའི་ས་དེ་སྲིད་དུ་བཞོན་པས་སོང་ནས་བཞོན་པ་ལས་བབས་ཏེ། </s>
  </p>
  <p id="183">
    <s id="183:1">རྐང་པས་ཀུན་དགའ་ར་བར་སོང་ནས། </s>
  </p>
  <p id="184">
    <s id="184:1">བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་དང་མངོན་སུམ་དུ་ཡང་དག་པར་དགའ་བ་དང་ཡང་དག་པར་མགུ་བའི་གཏམ་སྣ་ཚོགས་བྱས་ཏེ། </s>
  </p>
  <p id="185">
    <s id="185:1">མཇུག་བརྟུལ་ནས་ཕྱོགས་གཅིག་ཏུ་འདུག་གོ། །</s>
  </p>
  <p id="186">
    <s id="186:1">ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་བྲམ་ཟེ་ལུས་འཕགས་ཀྱིས་འདི་སྐད་ཅེས་གསོལ་ཏོ། །</s>
  </p>
  <p id="187">
    <s id="187:1">ཀྱེ་གཽ་ཏ་མ་འདིར་བདག་གིས་མཆོད་སྦྱིན་ཆེན་པོ་བརྩམས་ཏེ། </s>
  </p>
  <p id="188">
    <s id="188:1">མཆོད་སྦྱིན་ཆེན་པོ་བགྱི་བའི་སླད་དུ། ཁྱུ་མཆོག་ལྔ་བརྒྱ་ཡང་སྡོང་པོ་ལ་བཏགས། བ་ལང་དང་། མ་ཧེ་དང་། མ་ཧེ་མོ་དང་། བཞོན་པ་དང་། བེའུ་དང་། བེའུ་ཆུང་ངུ་དང་། ར་དང་། ལུག་དང་། སྲོག་ཆགས་ཕྲ་མོ་རྣམས་ཀྱང་སྡོང་པོ་ལ་བཏགས་སོ། །</s>
  </p>
  <p id="189">
    <s id="189:1">མཆོད་སྦྱིན་བགྱི་བའི་སླད་དུ། བཟའ་བ་དང་བཅའ་བ་མང་པོ་དག་ཀྱང་བཤམས་སོ། །</s>
  </p>
  <p id="190">
    <s id="190:1">ཉི་འོག་གི་དགེ་སྦྱོང་དང་བྲམ་ཟེ་རྣམས་ཀྱང་ཕྱོགས་གཞན་དང་གཞན་དག་དང་ལྗོངས་གཞན་དང་གཞན་དག་ནས། </s>
  </p>
  <p id="191">
    <s id="191:1">བདག་གི་མཆོད་སྦྱིན་<ref folio="F.252.b"/>དེ་ལྟ་བུ་ཉམས་སུ་མྱོང་བར་བགྱི་བའི་སླད་དུ། མཉན་དུ་ཡོད་པར་ལྷགས་ན། </s>
  </p>
  <p id="192">
    <s id="192:1">བཅོམ་ལྡན་འདས་གཽ་ཏ་མས་ཅི་ནས་བདག་གི་མཆོད་སྦྱིན་ཡན་ལག་འགའ་ཙམ་གྱི་སྒོ་ནས་ཀྱང་ཉམས་པར་མི་འགྱུར་བ་དེ་ལྟ་བུར་བསྟན་དུ་གསོལ། </s>
  </p>
  <p id="193">
    <s id="193:1">དེ་ནས་བཅོམ་ལྡན་འདས་ཀྱིས་དེའི་མཆོད་སྦྱིན་དེ་ཁོ་ན་ལས་བརྩམས་ནས་དེ་དང་འཐུན་པའི་ཆོས་བསྟན་ཏེ། </s>
  </p>
  <p id="194">
    <s id="194:1">དེས་ན་བྲམ་ཟེ་ལུས་འཕགས་དང་བྲམ་ཟེའི་ཁྱེའུ་ལྷག་འཕགས་གཉིས་ཀྱིས་སྟན་དེ་ཉིད་ལ་འདུག་བཞིན་དུ་འཇིག་ཚོགས་ལ་ལྟ་བའི་རིའི་རྩེ་མོ་མཐོན་པོ་ཉི་ཤུ་ཡེ་ཤེས་རྡོ་རྗེས་བཅོམ་ནས་</s>
  </p>
  <p id="195">
    <s id="195:1">རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་སོ། །</s>
  </p>
  <p id="196">
    <s id="196:1">དེ་ནས་ལྷག་འཕགས་ཀྱིས་སྨྲས་པ། </s>
    <s id="196:2">ཕྱིན་ཅད་བདག་ཅག་བྲམ་ཟེ་རྣམས་སྟོན་མོ་སྩལ་ཅི་འཚལ། </s>
  </p>
  <p id="197">
    <s id="197:1">བྲམ་ཟེ་ལུས་འཕགས་ཀྱིས་སྨྲས་པ། ལྷག་འཕགས་དེ་སྐད་མ་ཟེར་ཅིག །</s>
  </p>
  <p id="198">
    <s id="198:1">སངས་རྒྱས་ལ་སོགས་པ་དགེ་སློང་གི་དགེ་འདུན་བཤོས་གསོལ་ཏེ། </s>
  </p>
  <p id="199">
    <s id="199:1">ཡོན་ཕུལ་བའི་འོག་ཏུ། དེའི་ལྷག་མ་ལས་བྲམ་ཟེ་རྣམས་ལ་ཡང་སྦྱིན་པར་བྱའོ། །</s>
  </p>
  <p id="200">
    <s id="200:1">དེ་ནས་ལྷག་འཕགས་ཀྱིས་སྨྲས་པ། མཁན་པོ་ཇི་ལྟར་དགྱེས་པ་བཞིན་དུ་བགྱིའོ། །</s>
  </p>
  <p id="201">
    <s id="201:1">དེ་ནས་བྲམ་ཟེ་ལུས་འཕགས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས། </s>
  </p>
  <p id="202">
    <s id="202:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། </s>
  </p>
  <p id="203">
    <s id="203:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="204">
    <s id="204:1">བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཏུ། སང་བདག་གི་མཆོད་སྦྱིན་གྱི་གནས་སུ་བཤོས་གསོལ་བར་ཅི་གནང་། </s>
    <s id="204:2">དེ་ནས་བཅོམ་ལྡན་འདས་ཀྱིས་བྲམ་ཟེ་ལུས་འཕགས་ལ་ཅང་མི་གསུང་བས་གནང་ནས། </s>
  </p>
  <p id="205">
    <s id="205:1">བྲམ་ཟེ་ལུས་འཕགས་ཀྱིས་བཅོམ་ལྡན་འདས་ཀྱིས་ཅང་མི་གསུང་བས་གནང་བར་རིག་ནས། </s>
  </p>
  <p id="206">
    <s id="206:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="207">
    <s id="207:1">བཅོམ་ལྡན་འདས་ཀྱི་ཐད་ནས་སོང་ངོ་། །</s>
  </p>
  <p id="208">
    <s id="208:1">དེ་ནས་དེ་མཆོད་སྦྱིན་གྱི་གནས་སུ་ཕྱིན་ནས་ཁྱུ་མཆོག་ཐམས་ཅད་ཀྱང་བཏང་། </s>
  </p>
  <p id="209">
    <s id="209:1">བ་ལང་དང་། མ་ཧེ་དང་། མ་ཧེ་མོ་དང་། བཞོན་པ་དང་། བེའུ་དང་། བེའུ་ཆུང་ངུ་དང་། ར་དང་། ལུག་དང་། སྲོག་ཆགས་ཕྲ་མོ་སྣ་ཚོགས་ཀྱང་བཏང་ནས་</s>
  </p>
  <p id="210">
    <s id="210:1">སྨྲས་པ། </s>
    <s id="210:2">ཕྱོགས་བཞི་ནས་རླུང་བསིལ་བར་ལྡང་གིས་ཁྱེད་སོང་ལ་དེང་ཕན་ཅད་རྩི་མཆོག་མ་<ref folio="F.253.a"/>ཉམས་པ་ལ་ནི་ཟོ་ཤིག །ཆུ་མ་གློངས་པ་རྙོག་པ་མེད་ཅིང་དང་བ་ལ་ནི་འཐུང་ཤིག་ཅེས་བྱས་ཏེ</s>
  </p>
  <p id="211">
    <s id="211:1">དེས་སྲོག་ཆགས་ཕྲ་མོ་སྣ་ཚོགས་དེ་དག་ཀྱང་བཀྱེ་ནས། </s>
  </p>
  <p id="212">
    <s id="212:1">བཅོམ་ལྡན་འདས་ཀྱི་ཕྱིར་དེ་ཉིད་ཀྱི་མཚན་མོ་བཟའ་བ་དང་བཅའ་བ་གཙང་མ་བཟང་པོ་མང་པོ་སྟ་གོན་བྱས་ནས། </s>
  </p>
  <p id="213">
    <s id="213:1">ནང་པར་སྔར་ལངས་ཏེ་གདན་བཤམས་ནས་ཆུ་ར་བཀང་སྟེ། </s>
  </p>
  <p id="214">
    <s id="214:1">བཅོམ་ལྡན་འདས་ལ་ཕྲིན་གྱིས་གདུགས་ཚོད་བསྐུལ་པ། བཙུན་པ་གདུགས་ཚོད་ལ་བབ་སྟེ་བཤོས་གསོལ་ལགས་ན། </s>
  </p>
  <p id="215">
    <s id="215:1">བཅོམ་ལྡན་འདས་ཀྱིས་ད་དེའི་དུས་ལ་བབ་པར་དགོངས་ཏེ་གཤེགས་སུ་གསོལ་ཞེས་བསྐུལ་ཏོ། །</s>
  </p>
  <p id="216">
    <s id="216:1">དེ་ནས་བཅོམ་ལྡན་འདས་སྔ་དྲོ་ཤམ་ཐབས་དང་ཆོས་གོས་གསོལ་ཏེ། </s>
  </p>
  <p id="217">
    <s id="217:1">ལྷུང་བཟེད་བསྣམས་ནས་དགེ་སློང་གི་ཚོགས་ཀྱིས་བསྐོར་ཅིང་། དགེ་སློང་གི་དགེ་འདུན་གྱིས། མདུན་དུ་བདར་ཏེ། </s>
  </p>
  <p id="218">
    <s id="218:1">བྲམ་ཟེ་ལུས་འཕགས་ཀྱི་བཀད་ས་གང་ན་བ་དེར་གཤེགས་ཏེ་བྱོན་ནས་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ལ་བཞུགས་སོ། །</s>
  </p>
  <p id="219">
    <s id="219:1">དེ་ནས་བྲམ་ཟེ་ལུས་འཕགས་དང་། བྲམ་ཟེའི་ཁྱེའུ་ལྷག་འཕགས་ཀྱིས། སངས་རྒྱས་ལ་སོགས་པ་དགེ་སློང་གི་དགེ་འདུན་རྣམས་བདེ་བར་བཞུགས་པར་རིག་ནས། </s>
  </p>
  <p id="220">
    <s id="220:1">རང་གི་ལག་ནས་བཟའ་བ་དང་བཅའ་བ་གཙང་མ་བཟང་པོ་མང་པོས་ཚིམ་པར་བྱས་ཏེ་ཅི་བཞེད་པ་བསྟབས་སོ། །</s>
  </p>
  <p id="221">
    <s id="221:1">རང་གི་ལག་ནས་བཟའ་བ་དང་བཅའ་བ་གཙང་མ་བཟང་པོ་མང་པོ་རྣམ་གྲངས་དུ་མས་ཚིམ་པར་བྱས་ཏེ་ཅི་བཞེད་པ་བསྟབས་ནས་རེ་རེ་ལ་རས་ཟུང་རེ་ཕུལ་ལོ། །</s>
  </p>
  <p id="222">
    <s id="222:1">དེ་ནས་བཅོམ་ལྡན་འདས་བཤོས་གསོལ་ཟིན་ཏེ་བསྩང་སྡེར་ནི་གྱུ་ཕྱག་ནི་བཅབས་པར་རིག་ནས་ཆོས་མཉན་པའི་ཕྱིར་སྤྱན་སྔར་འདུག་གོ། །</s>
  </p>
  <p id="223">
    <s id="223:1">དེ་ནས་བཅོམ་ལྡན་འདས་ཀྱིས། དེ་གཉིས་ལ་ཆོས་ཀྱི་གཏམ་གྱིས་ཡང་དག་པར་བསྟན་ཡང་དག་པར་འཛིན་དུ་བཅུག །</s>
  </p>
  <p id="224">
    <s id="224:1">ཡང་དག་པར་གཟེངས་བསྟོད་ཡང་དག་པར་དགའ་བར་མཛད་ནས་གདན་ལས་བཞེངས་ཏེ་གཤེགས་སོ། །</s>
  </p>
  <p id="225">
    <s id="225:1">བཅོམ་ལྡན་འདས་གཤེགས་ནས། </s>
  </p>
  <p id="226">
    <s id="226:1">མཆོད་སྦྱིན་གྱི་གནས་དེར་བྲམ་ཟེ་ཐམས་ཅད་ཁྲོས་ཏེ་འདི་སྐད་དུ་ལྟོས་དང་བདག་ཅག་གི་ཕྱིར་མཆོད་སྦྱིན་བརྩམས་པ་ལས་དགེ་སྦྱོང་གཽ་ཏ་མ་ལ་བྱིན་ནོ་ཞེས་ཟེར་ཏོ། །</s>
  </p>
  <p id="227">
    <s id="227:1">དེ་ནས་བྲམ་ཟེ་ལུས་འཕགས་ཀྱིས་<ref folio="F.253.b"/>བྲམ་ཟེ་ཐམས་ཅད་བདག་ཅག་ལ་ཇི་ལྟར་ཁྲོས་པ་དེ་ཐོས་ནས། </s>
  </p>
  <p id="228">
    <s id="228:1">ཐོས་མ་ཐག་ཏུ་བྲམ་ཟེ་ལུས་འཕགས་བྲམ་ཟེ་དེ་དག་གི་ཐད་དུ་སོང་སྟེ་སྨྲས་པ། </s>
    <s id="228:2">ཁྱེད་ལ་དགེ་སྦྱོང་གཽ་ཏ་མ་ཅི་གནོད། </s>
  </p>
  <p id="229">
    <s id="229:1">བདག་གིས་ཁྱེད་ཀྱི་ཡོན་བཤམས་པ་ནི་ཁྱེད་ལ་སྦྱིན་པར་བྱའོ། །</s>
  </p>
  <p id="230">
    <s id="230:1">བྲམ་ཟེ་རྣམས་ཀྱིས་སྨྲས་པ། ངེད་ལ་ཕྱིན་ཅད་ཁྱོད་ཀྱི་ཡོན་མི་དགོས་སོ་ཞེས་སྨྲས་ནས། </s>
  </p>
  <p id="231">
    <s id="231:1">དེ་སྤད་གཉིས་གསད་པར་བྱས་སོ། །</s>
  </p>
  <p id="232">
    <s id="232:1">དེ་ནས་དེ་སྤད་གཉིས་ཀྱིས་བསམས་པ། འདི་རྣམས་ཀྱིས་བདག་ཅག་གསད་དུ་འོང་ངོ་སྙམ་ནས་བྲོས་ཏེ། </s>
  </p>
  <p id="233">
    <s id="233:1">རྒྱལ་བུ་རྒྱལ་བྱེད་ཀྱི་ཚལ་དུ་སོང་ནས་བཅོམ་ལྡན་འདས་ག་ལ་བ་དེར་ཕྱིན་ནས། </s>
  </p>
  <p id="234">
    <s id="234:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="235">
    <s id="235:1">བཅོམ་ལྡན་འདས་ལ་གཏམ་དེ་རྒྱས་པར་བསྙད་དོ། །</s>
  </p>
  <p id="236">
    <s id="236:1">འདི་སྐད་ཅེས་ཀྱང་གསོལ་ཏོ། །</s>
  </p>
  <p id="237">
    <s id="237:1">བཙུན་པ་བདག་ཅག་གཉིས་ཁྱིམ་ན་གནས་པ་བཏང་ངོ་། །</s>
  </p>
  <p id="238">
    <s id="238:1">བཙུན་པ་བདག་ཅག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་བསྙེན་པར་རྫོགས་ཤིང་དགེ་སློང་གི་དངོས་པོ་འཐོབ་ཏུ་རུང་ན། </s>
  </p>
  <p id="239">
    <s id="239:1">བདག་ཅག་གཉིས་ཀྱང་བཅོམ་ལྡན་འདས་ཀྱི་ཐད་དུ་ཚངས་པར་སྤྱོད་པ་སྤྱད་པར་འཚལ་ལོ། །</s>
  </p>
  <p id="240">
    <s id="240:1">དེ་ནས་བཅོམ་ལྡན་འདས་ཀྱིས་དགེ་སློང་ཚུར་ཤོག་ཅེས་བྱ་བའི་ཚིག་གིས་རབ་ཏུ་ཕྱུང་སྟེ། </s>
  </p>
  <p id="241">
    <s id="241:1">བསྙེན་པར་རྫོགས་པར་མཛད་ནས་དེ་གཉིས་ལ་ལུང་ཡང་ཕོག་གོ། །</s>
  </p>
  <p id="242">
    <s id="242:1">དེ་གཉིས་ཀྱིས་ཀྱང་བརྩོན་པ་དང་བསྒྲུབ་པ་དང་འབད་པས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="243">
    <s id="243:1">དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="244">
    <s id="244:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་གསོལ་པ། བཙུན་པ་བྲམ་ཟེ་ལུས་འཕགས་དང་བྲམ་ཟེའི་ཁྱེའུ་ལྷག་འཕགས། </s>
  </p>
  <p id="245">
    <s id="245:1">བྲམ་ཟེ་དེ་དག་གིས་དགུམ་པར་བགྱིས་པ་དང་། </s>
    <s id="245:2">དེ་ཁོ་ནས་སྐྱོ་བར་གྱུར་ནས་རབ་ཏུ་བྱུང་སྟེ་ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བགྱིས་པ་ལ་གཟིགས། </s>
  </p>
  <p id="246">
    <s id="246:1">བཅོམ་ལྡན་འདས་ཀྱིས་བཀའ་སྩལ་པ། ད་ལྟར་འབའ་ཞིག་མ་ཡིན་ཏེ་འདས་པའི་དུས་ན་ཡང་། འདི་གཉིས་བྲམ་ཟེ་འདི་རྣམས་ཀྱིས་གསད་པར་བྱས་ཏེ། </s>
  </p>
  <p id="247">
    <s id="247:1">དེ་དག་ཁོ་ནས་སྐྱོ་བར་གྱུར་ནས། </s>
  </p>
  <p id="248">
    <s id="248:1">རབ་ཏུ་བྱུང་སྟེ་ཚེ་གཅིག་ཏུ་ཚངས་པར་སྤྱོད་པ་སྤྱད་པ་དེ་ཉོན་ཅིག །</s>
  </p>
  <p id="249">
    <s id="249:1">དགེ་སློང་དག་སྔོན་བྱུང་བ་འདས་པའི་དུས་ན། </s>
  </p>
  <p id="250">
    <s id="250:1"><ref folio="F.254.a"/>བསྐལ་པ་བཟང་པོ་འདི་ཉིད་ལ་སྐྱེ་དགུའི་ཚེ་ལོ་ཉི་ཁྲི་ཐུབ་པ་ན། </s>
  </p>
  <p id="251">
    <s id="251:1">ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ་སྐྱེས་བུ་གདུལ་བྱའི་ཁ་ལོ་སྒྱུར་བ། བླ་ན་</s>
  </p>
  <p id="252">
    <s id="252:1">མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ</s>
  </p>
  <p id="253">
    <s id="253:1">དེའི་ཚེ་བྲམ་ཟེ་ཞིག་གིས་མཆོད་སྦྱིན་བྱ་བར་བརྩམས་པ་ལས། </s>
    <s id="253:2">མཆོད་སྦྱིན་བྱེད་པ་དེར་བྲམ་ཟེ་གཞན་ཞིག་གིས་འཐབ་མོ་བརྒལ་ཏེ་</s>
  </p>
  <p id="254">
    <s id="254:1">དེ་ཁྲོས་པས་བྲམ་ཟེ་དེ་ལ་ལག་ཆས་བསྣུན་ནས་བྲམ་ཟེ་དེ་ཡང་ལག་ཆས་བསྣུན་པ་དེས་ཤིའོ། །</s>
  </p>
  <p id="255">
    <s id="255:1">གཞི་དེ་ལས་བྲམ་ཟེ་ཐམས་ཅད་ཁྲོས་ཏེ། </s>
  </p>
  <p id="256">
    <s id="256:1">ཕྱིན་ཅད་ངེད་ཁྱོད་ཀྱིས་སྦྱིན་པ་ལོངས་སྤྱད་པར་མི་བྱེད་དོ་ཟེར་ཞིང་</s>
    <s id="256:2">བྲམ་ཟེ་མ་ཡིན་པར་རྩིས་ནས་དམོད་པ་ལ་ཞུགས་ཏེ་གསད་པར་བྱས་སོ། །</s>
  </p>
  <p id="257">
    <s id="257:1">དེ་ནས་བྲམ་ཟེ་དེ་སྤད་གཉིས་བྲམ་ཟེ་དེ་དག་གིས་འཇིགས་ནས་བྲོས་ཏེ། </s>
  </p>
  <p id="258">
    <s id="258:1">དེ་གཉིས་དྲང་སྲོང་སྨྲ་བའི་གནས་སུ་སོང་ནས། </s>
  </p>
  <p id="259">
    <s id="259:1">ཡང་དག་པར་རྫོགས་པའི་སངས་རྒྱས་འོད་སྲུང་གི་ཐད་དུ་རབ་ཏུ་བྱུང་ངོ་། །</s>
  </p>
  <p id="260">
    <s id="260:1">དེ་ནས་དེ་གཉིས་ཀྱིས་དེར་ཚེ་གཅིག་དུ་ཚངས་པར་སྤྱོད་པ་སྤྱད་པ་ལས། ཡོན་ཏན་གྱི་ཚོགས་ཅི་ཡང་མ་ཐོབ་ནས་</s>
  </p>
  <p id="261">
    <s id="261:1">དེ་གཉིས་ཀྱིས་འཆི་ཀར་སྨོན་ལམ་བཏབ་པ། </s>
    <s id="261:2">འདི་ལྟར་བདག་ཅག་གཉིས་ཀྱིས་ཡང་དག་པར་རྫོགས་པའི་སངས་རྒྱས་འོད་སྲུང་གི་ཐད་དུ་རབ་ཏུ་བྱུང་སྟེ</s>
  </p>
  <p id="262">
    <s id="262:1">ཚེ་གཅིག་ཏུ་ཚངས་པར་སྤྱོད་པ་སྤྱད་ཀྱང་ཡོན་ཏན་གྱི་ཚོགས་ཅི་ཡང་མ་ཐོབ་ཀྱིས། ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ་མཉེས་པར་བྱེད་པར་གྱུར་ཅིག །</s>
  </p>
  <p id="263">
    <s id="263:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="264">
    <s id="264:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས། </s>
  </p>
  <p id="265">
    <s id="265:1">ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག་ཅེས་བྱས་སོ། །</s>
  </p>
  <p id="266">
    <s id="266:1">དགེ་སློང་དག་ཇི་སྙམ་དུ་སེམས། </s>
    <s id="266:2">དེའི་ཚེ་ཡང་དག་པར་རྫོགས་པའི་སངས་རྒྱས་འོད་སྲུང་གི་ཐད་དུ་བྲམ་ཟེ་སྤད་གཉིས་རབ་ཏུ་བྱུང་བ་གང་ཡིན་པ་དེ་གཉིས་ནི། བྲམ་ཟེ་ལུས་འཕགས་དང་ལྷག་འཕགས་འདི་སྤད་གཉིས་ཁོ་ན་ཡིན་ཏེ</s>
  </p>
  <p id="267">
    <s id="267:1">དེའི་ཚེ་ཡང་དེ་གཉིས་བྲམ་ཟེ་རྣམས་ཀྱིས་གསད་པར་བྱས་<ref folio="F.254.b"/>ནས་འཆི་བས་འཇིགས་ཤིང་སྐྲག་སྟེ་རབ་ཏུ་བྱུང་ནས། </s>
  </p>
  <p id="268">
    <s id="268:1">ཚེ་གཅིག་ཏུ་ཚངས་པར་སྤྱོད་པ་སྤྱད་དོ། །</s>
  </p>
  <p id="269">
    <s id="269:1">ད་ལྟར་ཡང་འདི་གཉིས་བྲམ་ཟེ་རྣམས་ཀྱིས་གསད་པར་བྱས་ནས་འཆི་བས་འཇིགས་ཤིང་སྐྲག་སྟེ། </s>
  </p>
  <p id="270">
    <s id="270:1">རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="271">
    <s id="271:1">དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="272">
    <s id="272:1">དེ་གཉིས་དེར་རབ་ཏུ་བྱུང་སྟེ། </s>
  </p>
  <p id="273">
    <s id="273:1">ཚེ་གཅིག་ཏུ་ཚངས་པར་སྤྱོད་པ་སྤྱད་ནས་འཆི་ཀར་སྨོན་ལམ་བཏབ་སྟེ། </s>
  </p>
  <p id="274">
    <s id="274:1">ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ། </s>
  </p>
  <p id="275">
    <s id="275:1">བདག་ཅག་གིས་མཉེས་པར་བྱེད་པར་གྱུར་ཅིག་མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="276">
    <s id="276:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="277">
    <s id="277:1">དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག་ཅེས་བྱས་པ་</s>
    <s id="277:2">དེས་ན། </s>
  </p>
  <p id="278">
    <s id="278:1">དགེ་སློང་དག་ང་ཡང་དག་པར་རྫོགས་པའི་སངས་རྒྱས་འོད་སྲུང་དང་། ཤིན་ཏུ་མཉམ་པ་དང་། ཤུགས་མཉམ་པ་དང་། མཛད་པ་མཉམ་པ་དང་། ཐབས་མཉམ་པ་བརྙེས་པར་གྱུར་ནས། </s>
  </p>
  <p id="279">
    <s id="279:1">འདི་གཉིས་ཀྱིས་ང་མཉེས་པར་བྱས་ཏེ་མི་མཉེས་པར་མ་བྱས་ལ། ང་ཉིད་ཀྱི་བསྟན་པ་ལ་རབ་ཏུ་བྱུང་ནས། </s>
  </p>
  <p id="280">
    <s id="280:1">ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱས་སོ།། །།</s>
  </p>
  <p id="281">
    <s id="281:1">ལས་བརྒྱ་ཐམ་པ། བམ་པོ་ཉི་ཤུ་གཉིས་པ། </s>
    <s id="281:2">སྟོན་པ་ཞེས་བྱ་བ་ནི། </s>
    <s id="281:3">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="282">
    <s id="282:1">དེའི་ཚེ་མཉན་དུ་ཡོད་པ་ན་ཁྱིམ་བདག་ཅིག་གནས་ཏེ། </s>
  </p>
  <p id="283">
    <s id="283:1">དེས་ཐབས་ཟླར་བབ་པ་ལས་ཆུང་མ་བླངས་ནས། </s>
  </p>
  <p id="284">
    <s id="284:1">དེ་དེ་དང་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་པ་ལས་ཕྱི་ཞིག་ན་དེའི་ཆུང་མ་ལ་བུ་ཆགས་ནས། </s>
  </p>
  <p id="285">
    <s id="285:1">དེ་ཟླ་བ་དགུའམ་བཅུ་ལོན་པ་དང་ཁྱེའུ་གཟུགས་བཟང་ཞིང་བལྟ་ན་སྡུག་ལ་མཛེས་པ་ཞིག་བཙས་སོ། །</s>
  </p>
  <p id="286">
    <s id="286:1">དེ་ནས་ཕྱི་ཞིག་ན་ཁྱིམ་བདག་དེའི་བུ་སྔ་ཕྱིར་གཉིས་དང་གསུམ་དང་དེ་བཞིན་དུ་བུ་བདུན་བཙས་ནས་དེས་དེ་དག་གི་བཙས་སྟོན་རྒྱས་པར་བྱས་ཏེ། </s>
  </p>
  <p id="287">
    <s id="287:1">རིགས་དང་འཐུན་པར་མིང་བཏགས་ནས། </s>
  </p>
  <p id="288">
    <s id="288:1">འོ་མ་དང་ཞོ་དང་མར་དང་ཞུན་མར་དང་མར་གྱི་ཉིང་གུ་རྣམས་ཀྱིས་བསྐྱེད་བསྲིངས་ནས་</s>
    <s id="288:2">གང་གི་ཚེ་དེ་དག་<ref folio="F.255.a"/>ཆེར་སྐྱེས་པ་དེའི་ཚེ་ཡི་གེ་དང་། ཁོང་རྩིས་དང་། ཤོད་དགོད་པ་དང་། ལག་རྩིས་དང་། དབྱུང་བ་དང་། སྦ་བ་དང་། དགྲམ་པ་དང་། གོས་བརྟག་པ་དང་། ནོར་བུ་བརྟག་པ་དང་། རིན་པོ་ཆེ་བརྟག་པ་དང་། སྤོས་བརྟག་པ་དང་། སྨན་བརྟག་པ་དང་། གླང་པོ་ཆེ་བརྟག་པ་དང་། རྟ་བརྟག་པ་དང་། གོ་མཚོན་བརྟག་པ་ལ་བསླབས་ཏེ། </s>
  </p>
  <p id="289">
    <s id="289:1">ཡི་གེ་མཁས་པ་དང་། ཀློག་མཁས་པ་དང་། མཛངས་པ་དང་། བྱ་བ་ལ་གསལ་བ་དང་། ཡིད་གཞུངས་པ་དང་། བརྟག་པ་རྣམ་པ་བརྒྱད་ལ་བྱང་བར་གྱུར་ཏོ། །</s>
  </p>
  <p id="290">
    <s id="290:1">ཕྱི་ཞིག་ན་ཕས་དེ་དག་ལ་སྨྲས་པ། </s>
    <s id="290:2">ངའི་ཚིག་གིས་ཁྱེད་ཁྱིམ་བདག་མགོན་མེད་ཟས་སྦྱིན་ལ་རྟེན་ཆོས་ཤིག་དང་། དེས་ཁྱེད་ཚེ་འདི་དང་། ཚེ་ཕྱི་མའི་ཕན་པ་ལ་འཛུད་པར་བྱེད་དོ་ཞེས་བྱས་པ་ལས། </s>
    <s id="290:3">དེའི་བུ་དྲུག་གིས་སྨྲས་པ། </s>
    <s id="290:4">བདག་ཅག་ཁྱིམ་བདག་མགོན་མེད་ཟས་སྦྱིན་ལ་རྟེན་བཅའ་ཅི་དགོས་ཞེས་ཟེར་ནས</s>
  </p>
  <p id="291">
    <s id="291:1">དེའི་ཚིག་མ་མཉན་ཏེ་བུ་གཅིག་ནི། འོད་སྲུང་རྫོགས་བྱེད་ལ་དགའ་བར་གྱུར་ཏོ། །</s>
  </p>
  <p id="292">
    <s id="292:1">གཉིས་པ་ནི་ཀུན་ཏུ་རྒྱུ་གནག་ལྷས་ཀྱི་བུ་ལ་དགའ་བར་གྱུར་ཏོ། །</s>
  </p>
  <p id="293">
    <s id="293:1">གསུམ་པ་ནི་སྨྲ་འདོད་ཀྱི་བུ་མོའི་བུ་ཡང་དག་རྒྱལ་བ་ཅན་ལ་དགའ་བར་གྱུར་ཏོ། །</s>
  </p>
  <p id="294">
    <s id="294:1">བཞི་པ་ནི་མི་འཕམ་སྐྲའི་ལ་བ་ཅན་ལ་དགའ་བར་གྱུར་ཏོ། །</s>
  </p>
  <p id="295">
    <s id="295:1">ལྔ་པ་ནི་ཀ་ཏྱའི་བུ་ནོག་ཅན་ལ་དགའ་བར་གྱུར་ཏོ། །</s>
  </p>
  <p id="296">
    <s id="296:1">དྲུག་པ་ནི་གཅེར་བུ་པ་གཉེན་གྱི་བུ་ལ་དགའ་བར་གྱུར་ཏོ། །</s>
  </p>
  <p id="297">
    <s id="297:1">བདུན་པ་ནི་ཕའི་ངག་མཉན་ནས་ཁྱིམ་བདག་མགོན་མེད་ཟས་སྦྱིན་ལ་རྟེན་བཅས་ཏེ། </s>
  </p>
  <p id="298">
    <s id="298:1">དེས་དེ་ལ་བརྟེན་པས་བཅོམ་ལྡན་འདས་ཀྱི་བསྟན་པ་ལ་དགའ་བར་གྱུར་ཏེ། </s>
  </p>
  <p id="299">
    <s id="299:1">སྐྱབས་སུ་འགྲོ་བ་དང་བསླབ་པའི་གཞི་རྣམས་བླངས་སོ། །</s>
  </p>
  <p id="300">
    <s id="300:1">དེ་ནས་ཕྱི་ཞིག་ན་ཁྱིམ་བདག་དེའི་བུ་ཆེ་བས་འོད་སྲུང་རྫོགས་བྱེད་གཡར་དྲངས་ཏེ་ཟན་བྱིན་ནོ། །</s>
  </p>
  <p id="301">
    <s id="301:1">གཉིས་པས་ནི་ཀུན་ཏུ་རྒྱུ་གནག་ལྷས་ཀྱི་བུ་གཡར་དྲངས་ཏེ་ཟན་བྱིན་ནོ། །</s>
  </p>
  <p id="302">
    <s id="302:1">གསུམ་པས་ནི་སྨྲ་འདོད་ཀྱི་བུ་མོའི་བུ་ཡང་དག་རྒྱལ་བ་ཅན་གཡར་དྲངས་ཏེ་ཟན་བྱིན་ནོ། །</s>
  </p>
  <p id="303">
    <s id="303:1">བཞི་པས་ནི་མི་འཕམ་སྐྲའི་ལ་བ་ཅན་གཡར་དྲངས་ཏེ་ཟན་བྱིན་ནོ། །</s>
  </p>
  <p id="304">
    <s id="304:1">ལྔ་པས་ནི་ཀ་ཏྱའི་བུ་ནོག་ཅན་གཡར་དྲངས་ཏེ་ཟན་བྱིན་ནོ། །</s>
  </p>
  <p id="305">
    <s id="305:1">དྲུག་པས་གཅེར་བུ་པ་གཉེན་གྱི་བུ་གཡར་དྲངས་ཏེ་ཟན་བྱིན་ནོ། །</s>
  </p>
  <p id="306">
    <s id="306:1">དེ་ནས་བུ་བདུན་པས་ཕུ་བོ་དེ་དག་ལ་སྨྲས་པ། ཁྱེད་<ref folio="F.255.b"/>ཀྱིས་རང་རང་གི་སྟོན་པ་ལ་ཟན་བྱིན་ཏེ། </s>
  </p>
  <p id="307">
    <s id="307:1">བདག་གིས་ཀྱང་སངས་རྒྱས་བཅོམ་ལྡན་འདས་བཤོས་གསོལ་གྱིས། </s>
    <s id="307:2">དེར་ཁྱེད་ཀུན་གྱིས་ཀྱང་བདག་གི་གྲོགས་གྱིས་ཤིག་ཅེས་བྱས་ནས། </s>
  </p>
  <p id="308">
    <s id="308:1">ཁྱེའུ་དེས་སངས་རྒྱས་ལ་སོགས་པ་དགེ་སློང་གི་དགེ་འདུན་སྤྱན་དྲངས་སོ། །</s>
  </p>
  <p id="309">
    <s id="309:1">སྤྱན་དྲངས་ནས་དེ་ཉིད་ཀྱི་ནུབ་མོ་བཟའ་བ་དང་བཅའ་བ་གཙང་མ་མང་པོ་སྟ་གོན་བྱས་ཏེ། </s>
  </p>
  <p id="310">
    <s id="310:1">ནང་པར་སྔར་ལངས་ནས། </s>
  </p>
  <p id="311">
    <s id="311:1">གདན་བཤམས་ཏེ་ཆུ་ར་བཀང་སྟེ་བཞག་ནས་བཅོམ་ལྡན་འདས་ལ་ཕྲིན་གྱིས་གདུགས་ཚོད་བསྐུལ་བ། </s>
    <s id="311:2">བཙུན་པ་གདུགས་ཚོད་ལ་བབ་སྟེ་བཤོས་གསོལ་ལགས་ན། </s>
  </p>
  <p id="312">
    <s id="312:1">བཅོམ་ལྡན་འདས་ཀྱིས་ད་དེའི་དུས་ལ་བབ་པར་དགོངས་ཏེ་གཤེགས་སུ་གསོལ་ཞེས་བསྐུལ་ཏོ། །</s>
  </p>
  <p id="313">
    <s id="313:1">དེ་ནས་བཅོམ་ལྡན་འདས་སྔ་དྲོ་ཤམ་ཐབས་དང་ཆོས་གོས་གསོལ་ཏེ། </s>
  </p>
  <p id="314">
    <s id="314:1">ལྷུང་བཟེད་བསྣམས་ནས། ཁྱིམ་བདག་གི་བུ་དེའི་བཀད་ས་ག་ལ་བ་དེར་གཤེགས་ཏེ་བྱོན་ནས། </s>
  </p>
  <p id="315">
    <s id="315:1">དགེ་སློང་གི་དགེ་འདུན་གྱི་གུང་ལ་གདན་བཤམས་པ་ལ་བཞུགས་སོ། །</s>
  </p>
  <p id="316">
    <s id="316:1">དེ་ནས་ཁྱིམ་བདག་དེ་དང་བུ་འཁོར་དང་བཅས་པས་སངས་རྒྱས་ལ་སོགས་པ་དགེ་སློང་གི་དགེ་འདུན་རྣམས་བདེ་བར་བཞུགས་པར་རིག་ནས། </s>
  </p>
  <p id="317">
    <s id="317:1">རང་གི་ལག་ནས་བཟའ་བ་དང་བཅའ་བ་གཙང་མ་བཟང་པོ་མང་པོས་ཚིམ་པར་བྱས་ཏེ་ཅི་བཞེད་པ་བསྟབས་སོ། །</s>
  </p>
  <p id="318">
    <s id="318:1">རང་གི་ལག་ནས་བཟའ་བ་དང་བཅའ་བ་གཙང་མ་བཟང་པོ་མང་པོ་རྣམ་གྲངས་དུ་མས་ཚིམ་པར་བྱས་ཏེ་ཅི་བཞེད་པ་བསྟབས་ནས། </s>
  </p>
  <p id="319">
    <s id="319:1">བཅོམ་ལྡན་འདས་བཤོས་གསོལ་ཟིན་ཏེ། </s>
  </p>
  <p id="320">
    <s id="320:1">གསང་སྡེར་ནི་གྱུ་ཕྱག་ནི་བཅབས་པར་རིག་ནས། </s>
  </p>
  <p id="321">
    <s id="321:1">སྟན་ཆེས་དམའ་བ་ཞིག་བླངས་ཏེ་ཆོས་མཉན་པའི་ཕྱིར་སྤྱན་སྔར་འདུག་གོ། །</s>
  </p>
  <p id="322">
    <s id="322:1">དེ་ནས་བཅོམ་ལྡན་འདས་ཀྱིས་ཁྱིམ་བདག་དེ་བུ་དང་འཁོར་དང་བཅས་པའི་བསམ་པ་དང་བག་ལ་ཉལ་དང་ཁམས་དང་ཤེས་པ་དང་རང་བཞིན་ཐུགས་སུ་ཆུད་ནས་</s>
  </p>
  <p id="323">
    <s id="323:1">དེ་དང་འཐུན་པའི་ཆོས་བསྟན་ཏེ</s>
  </p>
  <p id="324">
    <s id="324:1">དེས་ན་ཁྱིམ་བདག་དེ་བུ་དང་འཁོར་དང་བཅས་པས་སྟན་དེ་ཉིད་ལ་འདུག་བཞིན་དུ། འཇིག་ཚོགས་ལ་ལྟ་བའི་རིའི་རྩེ་མོ་མཐོན་པོ་ཉི་ཤུ་ཡེ་ཤེས་རྡོ་རྗེས་བཅོམ་ནས་</s>
  </p>
  <p id="325">
    <s id="325:1">རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ་</s>
  </p>
  <p id="326">
    <s id="326:1">ཁྱིམ་བདག་དེས་བདེན་པ་མཐོང་ནས</s>
  </p>
  <p id="327">
    <s id="327:1">སྟན་ལས་ལངས་ཏེ་བླ་གོས་ཕྲག་པ་<ref folio="F.256.a"/>གཅིག་ཏུ་གཟར་ནས། </s>
  </p>
  <p id="328">
    <s id="328:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="329">
    <s id="329:1">བཅོམ་ལྡན་འདས་ལ་བརྟེན་ནས་བདག་སེམས་ཅན་དམྱལ་བ་དང་དུད་འགྲོ་དང་ཡི་དགས་རྣམས་ལས་ནི་ཕྱུང་། </s>
  </p>
  <p id="330">
    <s id="330:1">ལྷ་དང་མིའི་ནང་དུ་ནི་གོམ་པ་འདོར་དུ་སྩལ། </s>
  </p>
  <p id="331">
    <s id="331:1">ཁྲག་དང་མཆི་མའི་རྒྱ་མཚོ་རྣམས་ནི་བསྐམས། རུས་པའི་རི་རྣམས་ནི་བསྒྲལ། ངན་སོང་གི་སྒོ་རྣམས་ནི་བཅད་མཐོ་རིས་དང་ཐར་པའི་སྒོ་རྣམས་ནི་ཕྱེ། </s>
  </p>
  <p id="332">
    <s id="332:1">ཡུན་རིང་པོ་ནས་གོམས་པའི་ཉོན་མོངས་པ་རྣམས་ནི་མཐར་གཏུགས་ཏེ། </s>
  </p>
  <p id="333">
    <s id="333:1">ཞི་བ་དང་སྤངས་པ་དང་བོར་བར་གྱུར་ལགས་སོ། །</s>
    <s id="333:2">བཅོམ་ལྡན་འདས་ཀྱིས་བདག་ཇི་སྲིད་འཚོའི་བར་དུ་དགེ་སློང་གི་དགེ་འདུན་དང་ལྷན་ཅིག་ཏུ་བདག་ལས་ན་བཟའ་དང་ཞལ་ཟས་དང་གཟིམས་ཆ་དང་གདན་དང་སྙུན་གསོས་དང་སྨན་ཟོང་རྣམས་བཞེས་པར་གནང་བར་མཛད་དུ་གསོལ། </s>
  </p>
  <p id="334">
    <s id="334:1">བཀའ་སྩལ་པ། ཁྱིམ་བདག་གཞན་དག་གི་དོན་ཡང་བྱ་དགོས་ཀྱིས་ཐོང་ཤིག་ཅེས་བཀའ་སྩལ་པ། བཅོམ་ལྡན་འདས་སླར་གཤེགས་སོ། །</s>
  </p>
  <p id="335">
    <s id="335:1">བཅོམ་ལྡན་འདས་སླར་གཤེགས་ནས་ཁྱིམ་བདག་གི་བུས་བསམས་པ། </s>
    <s id="335:2">བདག་གིས་ཁྱིམ་ན་གནས་པ་བཏང་ལ་རབ་ཏུ་བྱུང་ངོ་སྙམ་ནས་ཕ་མ་ལ་བཟླུགས་ཏེ། </s>
  </p>
  <p id="336">
    <s id="336:1">བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="337">
    <s id="337:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="338">
    <s id="338:1">བཙུན་པ་བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་བསྙེན་པར་རྫོགས་ཤིང་དགེ་སློང་གི་དངོས་པོ་འཐོབ་ཏུ་རུང་ན། </s>
  </p>
  <p id="339">
    <s id="339:1">བདག་ཀྱང་བཅོམ་ལྡན་འདས་ཀྱི་ཐད་དུ་ཚངས་པར་སྤྱོད་པ་སྤྱད་པར་འཚལ་ལོ། །</s>
  </p>
  <p id="340">
    <s id="340:1">དེ་ནས་བཅོམ་ལྡན་འདས་ཀྱིས་དགེ་སློང་ཚུར་ཤོག་ཅེས་བྱ་བའི་ཚིག་གིས་རབ་ཏུ་ཕྱུང་སྟེ། </s>
  </p>
  <p id="341">
    <s id="341:1">བསྙེན་པར་རྫོགས་པར་མཛད་ནས་དེ་ལ་ལུང་ཡང་ཕོག་གོ། །</s>
  </p>
  <p id="342">
    <s id="342:1">དེས་ཀྱང་བརྩོན་པ་དང་བསྒྲུབ་པ་དང་འབད་པས་ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བྱས་ཏེ་</s>
    <s id="342:2">དེ་དགྲ་བཅོམ་པ་ཁམས་<ref folio="F.256.b"/>གསུམ་པའི་འདོད་ཆགས་དང་བྲལ་བར་གྱུར་ནས། </s>
  </p>
  <p id="343">
    <s id="343:1">གསེར་དང་བོང་བར་མཉམ་པ། ནམ་མཁའ་དང་ལག་མཐིལ་དུ་འདྲ་བའི་སེམས་དང་ལྡན་པ། </s>
    <s id="343:2">ཙན་དན་སྦངས་པ་ལྟ་བུར་བསིལ་བར་གྱུར་པ། </s>
    <s id="343:3">རིག་པས་སྒོ་ངའི་སྦུབས་བཅོམ་པ། </s>
    <s id="343:4">རིག་པ་དང་མངོན་པར་ཤེས་པ་དང་སོ་སོ་ཡང་དག་པར་རིག་པ་ཐོབ་པ། </s>
    <s id="343:5">སྲིད་པའི་རྙེད་པ་དང་ཆགས་པ་དང་བཀུར་སྟི་ལ་མི་ལྟ་བ་དབང་པོ་དང་ཉེ་དབང་དང་བཅས་པའི་ལྷ་རྣམས་ཀྱིས་མཆོད་ཅིང་རྗེད་པ་དང་གུས་པར་སྨྲ་བའི་གནས་སུ་གྱུར་ཏོ། །</s>
  </p>
  <p id="344">
    <s id="344:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་གསོལ་པ། བཙུན་པ་བཅོམ་ལྡན་འདས་ཁྱིམ་བདག་འདིའི་བུ་དྲུག་ལྟ་བ་དུ་མ་འཚལ་ཏེ། </s>
  </p>
  <p id="345">
    <s id="345:1">ཕན་ཚུན་མི་འཐུན་པར་སྨྲ་བ་ལས་ནུ་བོ་ཐ་ཆུངས་ཀྱིས་ལྟ་བ་གཅིག་ཏུ་འཐུན་པ་ལ་བཀོད་ནས། </s>
  </p>
  <p id="346">
    <s id="346:1">དེ་དག་ཀྱང་བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ནས་</s>
  </p>
  <p id="347">
    <s id="347:1">ཉོན་མོངས་པ་ཐམས་ཅད་སྤངས་ཏེ་</s>
  </p>
  <p id="348">
    <s id="348:1">དགྲ་བཅོམ་པ་ཉིད་མངོན་སུམ་དུ་བགྱིས་པ་ལ་གཟིགས་ལགས། </s>
    <s id="348:2">བཅོམ་ལྡན་འདས་ཀྱིས་བཀའ་སྩལ་པ། ད་ལྟར་འབའ་ཞིག་མ་ཡིན་ཏེ</s>
  </p>
  <p id="349">
    <s id="349:1">ཇི་ལྟར་འདས་པའི་དུས་ན་ཡང་སྤུན་དྲུག་པོ་འདི་རྣམས་ཕན་ཚུན་མི་འཐུན་པ་ལས། ནུ་བོ་ཐ་ཆུངས་འདི་ཁོ་ནས་གཅིག་ཏུ་འཐུན་པ་ལ་བཀོད་ནས། </s>
  </p>
  <p id="350">
    <s id="350:1">དེ་རྣམས་ཀྱང་དྲང་སྲོང་ལ་རབ་ཏུ་ཕྱུང་སྟེ། </s>
  </p>
  <p id="351">
    <s id="351:1">བསམ་གཏན་བཞི་དང་མངོན་པར་ཤེས་པ་ལྔ་བསྐྱེད་པ་དེ་ཉོན་ཅིག །</s>
  </p>
  <p id="352">
    <s id="352:1">དགེ་སློང་དག་སྔོན་བྱུང་བ་འདས་པའི་དུས་ན་ཡུལ་དབུས་ཀྱི་རྒྱལ་པོ་བདུན་རང་རང་གི་ཡུལ་ན་རྒྱལ་པོ་བྱེད་པ་ལས། </s>
    <s id="352:2">དེ་རྣམས་ཕན་ཚུན་མི་འཐུན་ཏེ་དུས་དུས་སུ་སྐྱེ་བོ་མང་པོ་ཁ་འདོག་པར་བྱེད་དོ། །</s>
  </p>
  <p id="353">
    <s id="353:1">དེ་ནས་ཕྱི་ཞིག་ན་ཡུལ་ཀཱ་ཤིའི་རྒྱལ་པོ་ཚངས་པས་བྱིན་གྱི་བློ་སྐྱེས་པ། </s>
    <s id="353:2">བདག་གིས་ཉི་འོག་གི་རྒྱལ་པོ་འདི་དག་ཐམས་ཅད་ཐབས་ཅི་ཞིག་གིས་བསྡུམ་པར་བྱ་སྙམ་མོ། །</s>
  </p>
  <p id="354">
    <s id="354:1">དེའི་ཚེ་ཡུལ་ཀཱ་ཤིའི་རྒྱལ་པོ་ཚངས་པས་བྱིན་གྱི་ཡུལ་ན་དཀའ་ཐུབ་ཀྱི་གནས་ཞིག་ན། </s>
  </p>
  <p id="355">
    <s id="355:1">དྲང་སྲོང་མངོན་པར་ཤེས་པ་ལྔ་དང་ལྡན་པ་རྫུ་འཕྲུལ་ཆེ་ཞིང་མཐུ་ཆེ་བ་ཞིག་གནས་སོ། །</s>
  </p>
  <p id="356">
    <s id="356:1">དེ་ནས་རྒྱལ་པོ་ཚངས་པས་བྱིན་གྱིས་བསམས་པ། </s>
    <s id="356:2">བདག་གིས་དྲང་སྲོང་དེ་ལ་བཅོལ་ན། </s>
  </p>
  <p id="357">
    <s id="357:1">དེས་འདི་རྣམས་ཀྱི་བསྡུམས་བྱེད་ནུས་པར་<ref folio="F.257.a"/>འགྱུར་རོ་སྙམ་ནས། </s>
  </p>
  <p id="358">
    <s id="358:1">དྲང་སྲོང་དེ་ག་ལ་འདུག་པ་དེར་སོང་སྟེ་རྐང་པ་ལ་ཕྱག་འཚལ་ནས་སྨྲས་པ། </s>
    <s id="358:2">ཉི་འོག་གི་རྒྱལ་པོ་དྲུག་པོ་འདི་དག་ཐམས་ཅད་ནི་ཕན་ཚུན་མི་འཐུན་ཏེ། </s>
  </p>
  <p id="359">
    <s id="359:1">དུས་དུས་སུ་སྐྱེ་བོ་མང་པོ་ཁ་འདོག་པར་བྱེད་དོ། །</s>
  </p>
  <p id="360">
    <s id="360:1">དེ་བས་ན་ཁྱོད་ཀྱིས་ཐམས་ཅད་བསྡུམ་པར་རིགས་སོ་ཞེས་བྱས་སོ། །</s>
  </p>
  <p id="361">
    <s id="361:1">དེ་ནས་དྲང་སྲོང་དེས་ཀཱ་ཤིའི་རྒྱལ་པོ་ཚངས་པས་བྱིན་ལ་ཅང་མི་སྨྲ་བས་གནང་ངོ་། །</s>
  </p>
  <p id="362">
    <s id="362:1">དེ་ནས་ཀཱ་ཤིའི་རྒྱལ་པོ་ཚངས་པས་བྱིན་གྱིས། དྲང་སྲོང་དེས་ཅང་མི་སྨྲ་བས་གནང་བར་རིག་ནས་རྐང་པ་ལ་ཕྱག་འཚལ་ཏེ་སོང་ངོ་། །</s>
  </p>
  <p id="363">
    <s id="363:1">དེ་ནས་ཕྱི་ཞིག་ན་རྒྱལ་པོ་དྲུག་པོ་རྣམས་ཀྱིས་དཔུང་གི་ཚོགས་ཡན་ལག་བཞི་གོ་བསྐོན་ཏེ། </s>
  </p>
  <p id="364">
    <s id="364:1">ཡུལ་བཱ་རཱ་ཎ་སཱིར་ལྷགས་ནས། </s>
  </p>
  <p id="365">
    <s id="365:1">གྲོང་ཁྱེར་ཐམས་ཅད་དཔུང་གི་ཚོགས་ཡན་ལག་བཞི་གོ་བསྐོན་ནས་བསྐོར་ཏེ་འཁོད་དོ། །</s>
  </p>
  <p id="366">
    <s id="366:1">དེ་ནས་ཀཱ་ཤིའི་རྒྱལ་པོ་ཚངས་པས་བྱིན་གྱིས་དྲང་སྲོང་དེ་ལ་སྦྲན་ཏེ། </s>
  </p>
  <p id="367">
    <s id="367:1">དེ་ཐོས་མ་ཐག་ཏུ་དྲང་སྲོང་དེ་གནས་དེ་ཁོ་ན་ནས་རྒྱལ་པོ་དྲུག་པོ་གང་ན་འཁོད་པ་དེར་ནམ་མཁའ་ལ་སོང་ངོ་། །</s>
  </p>
  <p id="368">
    <s id="368:1">དེ་ནས་དེ་མཐོང་མ་ཐག་ཏུ་རྒྱལ་རིགས་ཀྱི་རྒྱལ་པོ་དྲུག་པོ་དེ་རྣམས་དྲང་སྲོང་དེ་ལ་ཤིན་ཏུ་དགའ་བར་གྱུར་ཏོ། །</s>
  </p>
  <p id="369">
    <s id="369:1">དགའ་བར་གྱུར་ནས་དྲང་སྲོང་ག་ལ་བ་དེར་དོང་སྟེ། </s>
  </p>
  <p id="370">
    <s id="370:1">ལྷགས་ནས་རྐང་པ་ལ་ཕྱག་འཚལ་ཏེ་ཆོས་མཉན་པའི་ཕྱིར་མདུན་དུ་འཁོད་དོ། །</s>
  </p>
  <p id="371">
    <s id="371:1">དེ་ནས་དྲང་སྲོང་དེས་དེ་དག་ལ་ཆོས་བསྟན་ནས་ཐམས་ཅད་མཇལ་དུམ་བྱེད་དུ་བཅུག་གོ། །</s>
  </p>
  <p id="372">
    <s id="372:1">དེ་དག་གིས་མཇལ་དུམ་བྱས་ནས་དྲང་སྲོང་དེ་ཉིད་ཀྱི་ཐད་དུ་རབ་ཏུ་འབྱུང་བར་འདོད་པའི་སེམས་སྐྱེས་སོ། །</s>
  </p>
  <p id="373">
    <s id="373:1">དེ་ནས་དེ་དག་གིས་གཅིག་ལ་གཅིག་བཟླུགས་ནས་ཡུལ་ཡུལ་དུ་དོང་སྟེ། </s>
  </p>
  <p id="374">
    <s id="374:1">རང་རང་གི་བུ་རྒྱལ་པོར་བཅུག་ནས་སྦྱིན་པ་དག་བྱིན་ཞིང་བསོད་ནམས་དག་བྱས་ནས། </s>
  </p>
  <p id="375">
    <s id="375:1">དྲང་སྲོང་དེ་ཉིད་ཀྱི་ཐད་དུ་རབ་ཏུ་བྱུང་ངོ་། །</s>
  </p>
  <p id="376">
    <s id="376:1">དེ་དག་དེར་རབ་ཏུ་བྱུང་ནས་བསམ་གཏན་བཞི་དང་མངོན་པར་ཤེས་པ་ལྔ་བསྐྱེད་དོ། །</s>
  </p>
  <p id="377">
    <s id="377:1">དགེ་སློང་དག་ཇི་སྙམ་དུ་སེམས། </s>
    <s id="377:2">དེའི་ཚེ་དྲང་སྲོང་དུ་གྱུར་པ་བྱང་ཆུབ་སེམས་དཔའི་སྤྱོད་པ་ལ་གནས་པ་གང་ཡིན་པ་དེ་ནི་ང་ཉིད་ཡིན་ནོ། །</s>
  </p>
  <p id="378">
    <s id="378:1">དེའི་ཚེ་རྒྱལ་པོ་དྲུག་པོ་ཕན་ཚུན་མི་འཐུན་པར་གྱུར་པ་གང་ཡིན་པ་དེ་དག་ནི་སྤུན་དྲུག་པོ་ཕན་ཚུན་མི་འཐུན་པར་སྨྲ་བར་གྱུར་པ་འདི་དག་ཁོ་ན་ཡིན་ནོ། །</s>
  </p>
  <p id="379">
    <s id="379:1"><ref folio="F.257.b"/>དེའི་ཚེ་རྒྱལ་པོ་ཚངས་པས་བྱིན་ཞེས་བྱ་བར་གྱུར་པ་གང་ཡིན་པ་དེ་ནི་ནུ་བོ་ཐ་ཆུངས་འདི་ཁོ་ན་ཡིན་ཏེ། </s>
  </p>
  <p id="380">
    <s id="380:1">དེའི་ཚེ་ཡང་དྲང་སྲོང་དེས་ཕན་ཚུན་མི་འཐུན་པ་དེ་དག་བསྡུམས་ནས་དེ་དག་ཀྱང་རབ་ཏུ་བྱུང་སྟེ། </s>
  </p>
  <p id="381">
    <s id="381:1">བསམ་གཏན་བཞི་དང་མངོན་པར་ཤེས་པ་ལྔ་བསྐྱེད་དོ། །</s>
  </p>
  <p id="382">
    <s id="382:1">ད་ལྟར་ཡང་འདིས་སྤུན་དྲུག་པོ་ཕན་ཚུན་ལྟ་བ་མི་འཐུན་པར་སྨྲ་བ་རྣམས་ལྟ་བ་གཅིག་ཏུ་འཐུན་པར་བྱས་ཏེ། </s>
  </p>
  <p id="383">
    <s id="383:1">དེ་དག་ཀྱང་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="384">
    <s id="384:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ་ཁྱིམ་བདག་བུ་དང་གཡོག་འཁོར་དུ་བཅས་པ་འདིས་ལས་ཅི་བགྱིས་ན། </s>
  </p>
  <p id="385">
    <s id="385:1">ལས་དེའི་རྣམ་པར་སྨིན་པས་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེས་ལ། </s>
    <s id="385:2">བཅོམ་ལྡན་འདས་ཀྱང་འདི་རྣམས་ཀྱིས་མཉེས་པར་བགྱིས་ཏེ། </s>
  </p>
  <p id="386">
    <s id="386:1">མི་མཉེས་པར་མ་བགྱིས་བུ་བདུན་ཡང་རབ་ཏུ་བྱུང་ནས་</s>
  </p>
  <p id="387">
    <s id="387:1">ཉོན་མོངས་པ་ཐམས་ཅད་སྤངས་ཏེ་</s>
  </p>
  <p id="388">
    <s id="388:1">དགྲ་བཅོམ་པ་ཉིད་མངོན་སུམ་དུ་བགྱིས་ལགས། </s>
    <s id="388:2">བཅོམ་ལྡན་འདས་ཀྱིས་བཀའ་སྩལ་པ། སྨོན་ལམ་གྱི་དབང་ལས་གྱུར་ཏོ། །</s>
  </p>
  <p id="389">
    <s id="389:1">གསོལ་པ། བཅོམ་ལྡན་འདས་འདི་རྣམས་ཀྱིས་གང་དུ་སྨོན་ལམ་བཏབ་ལགས། </s>
    <s id="389:2">བཀའ་སྩལ་པ། དགེ་སློང་དག་སྔོན་བྱུང་བ་འདས་པའི་དུས་ན། </s>
  </p>
  <p id="390">
    <s id="390:1">བསྐལ་པ་བཟང་པོ་འདི་ཉིད་ལ་སྐྱེ་དགུའི་ཚེ་ལོ་ཉི་ཁྲི་ཐུབ་པ་ན། </s>
  </p>
  <p id="391">
    <s id="391:1">ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་གདུལ་བྱའི་ཁ་ལོ་སྒྱུར་བ། བླ་ན་</s>
  </p>
  <p id="392">
    <s id="392:1">མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ</s>
  </p>
  <p id="393">
    <s id="393:1">དེའི་ཚེ་བཱ་རཱ་ཎ་སཱི་ན། </s>
  </p>
  <p id="394">
    <s id="394:1">ཁྱིམ་བདག་ཅིག་གནས་པ་དེའི་བུ་སྤུན་དྲུག་ཕན་ཚུན་ལྟ་བ་མི་འཐུན་པར་སྨྲ་བར་གྱུར་ཏོ། །</s>
  </p>
  <p id="395">
    <s id="395:1">ཁྱིམ་བདག་དེའི་བུ་ཐ་ཆུངས་ནི་སངས་རྒྱས་ལ་དགའ་སྟེ། </s>
  </p>
  <p id="396">
    <s id="396:1">དེས་ཕུ་བོ་ཐམས་ཅད་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་བཙུད་ནས། </s>
  </p>
  <p id="397">
    <s id="397:1">དེ་དག་ཐམས་ཅད་ཀྱིས་ཕ་མ་ལ་གསོལ་ཏེ། </s>
  </p>
  <p id="398">
    <s id="398:1">ཡང་དག་པར་རྫོགས་པའི་སངས་རྒྱས་འོད་སྲུང་གི་གསུང་རབ་ལ་རབ་ཏུ་བྱུང་ནས། </s>
  </p>
  <p id="399">
    <s id="399:1">དེ་དག་གིས་དེར་ཚེ་གཅིག་<ref folio="F.258.a"/>ཏུ་ཚངས་པར་སྤྱོད་པ་སྤྱད་ནས་</s>
  </p>
  <p id="400">
    <s id="400:1">འཆི་ཀར་སྨོན་ལམ་བཏབ་པ། </s>
    <s id="400:2">ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ་བདག་ཅག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="401">
    <s id="401:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="402">
    <s id="402:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག་ཅེས་བྱས་སོ། །</s>
  </p>
  <p id="403">
    <s id="403:1">ཁྱིམ་བདག་དེས་ཀྱང་སྦྱིན་པ་དག་བྱིན་ཞིང་བསོད་ནམས་དག་བྱས་ནས། </s>
  </p>
  <p id="404">
    <s id="404:1">ཚེ་གཅིག་ཏུ་སྐྱབས་སུ་འགྲོ་བ་དང་བསླབ་པའི་གཞི་རྣམས་བསྲུངས་ནས་འཆི་ཀར་སྨོན་ལམ་བཏབ་པ། </s>
    <s id="404:2">དགེ་བའི་རྩ་བ་འདིས་ན་བདག་གང་དང་གང་དུ་སྐྱེ་བར་འགྱུར་བ་དེ་དང་དེར་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེ་བར་གྱུར་ཅིག །</s>
  </p>
  <p id="405">
    <s id="405:1">དེའི་ཚེ་ཡང་བུ་བདུན་པོ་འདི་དག་ཉིད་བདག་གི་བུར་གྱུར་ཅིག །</s>
  </p>
  <p id="406">
    <s id="406:1">ཡང་དག་པར་རྫོགས་པའི་སངས་རྒྱས་འོད་སྲུང་གིས། བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ་བདག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="407">
    <s id="407:1">མི་མཉེས་པར་བྱེད་པར་མ་གྱུར་ཅིག་ཅེས་བྱས་སོ། །</s>
  </p>
  <p id="408">
    <s id="408:1">དགེ་སློང་དག་ཇི་སྙམ་དུ་སེམས། </s>
    <s id="408:2">དེའི་ཚེ་ཁྱིམ་བདག་ཏུ་གྱུར་པ་གང་ཡིན་པ་དེ་ནི་ཁྱིམ་བདག་འདི་ཁོ་ན་ཡིན་ཏེ། </s>
  </p>
  <p id="409">
    <s id="409:1">དེས་དེར་སྦྱིན་པ་དག་བྱིན་ཅིང་བསོད་ནམས་དག་བྱས་ནས། </s>
  </p>
  <p id="410">
    <s id="410:1">སྐྱབས་སུ་འགྲོ་བ་དང་བསླབ་པའི་གཞི་རྣམས་བསྲུངས་ཏེ་འཆི་ཀར་སྨོན་ལམ་བཏབ་པའི་ལས་དེའི་རྣམ་པར་སྨིན་པས། གང་དང་གང་དུ་སྐྱེས་པ་དེ་དང་དེར་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེས་ནས</s>
  </p>
  <p id="411">
    <s id="411:1">འདིས་ང་མཉེས་པར་བྱས་ཏེ་མི་མཉེས་པར་མ་བྱས་ལ། འདི་དག་ཀྱང་འདིའི་བུ་ཁོ་ནར་གྱུར་ཏོ། །</s>
  </p>
  <p id="412">
    <s id="412:1">བུ་འདི་རྣམས་ཀྱིས་ཀྱང་ཚེ་གཅིག་ཏུ་ཚངས་པར་སྤྱོད་པ་སྤྱད་ནས་འཆི་ཀར་སྨོན་ལམ་བཏབ་པ་དེས་ན། </s>
  </p>
  <p id="413">
    <s id="413:1">དགེ་སློང་དག་ང་ཡང་དག་པར་རྫོགས་པའི་སངས་རྒྱས་འོད་སྲུང་དང་ཤིན་ཏུ་མཉམ་པ་དང་། ཤུགས་མཉམ་པ་དང་། མཛད་པ་མཉམ་པ་དང་། ཐབས་མཉམ་པ་བརྙེས་པར་གྱུར་ནས་</s>
  </p>
  <p id="414">
    <s id="414:1">འདི་རྣམས་ཀྱིས་ང་མཉེས་པར་བྱས་ཏེ</s>
  </p>
  <p id="415">
    <s id="415:1">མི་མཉེས་པར་མ་བྱས་ལ་ང་ཉིད་ཀྱི་བསྟན་<ref folio="F.258.b"/>པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱས་སོ།། །།</s>
  </p>
  <p id="416">
    <s id="416:1">འོད་སྲུང་ཞེས་བྱ་བ་ནི། </s>
    <s id="416:2">གླེང་གཞི་རྒྱལ་པོའི་ཁབ་ན་བཞུགས་སོ། །</s>
  </p>
  <p id="417">
    <s id="417:1">དེ་ནས་ཕྱི་ཞིག་ན་ཚེ་དང་ལྡན་པ་འོད་སྲུང་ཆེན་པོ་དགོན་པའི་གནས་མལ་ཞིག་ཏུ་ཡུན་རིང་དུ་ལོན་ཏེ། </s>
  </p>
  <p id="418">
    <s id="418:1">སྐྲ་དང་ཁ་སྤུ་རིང་ཞིང་གོས་རྙིངས་པར་གྱུར་ནས། </s>
  </p>
  <p id="419">
    <s id="419:1">བཅོམ་ལྡན་འདས་ག་ལ་བ་དེར་སོང་ངོ་། །</s>
  </p>
  <p id="420">
    <s id="420:1">དེའི་ཚེ་བཅོམ་ལྡན་འདས་འཁོར་བརྒྱ་ཕྲག་དུ་མའི་གུང་ལ་བཞུགས་ཏེ། </s>
  </p>
  <p id="421">
    <s id="421:1">དགེ་སློང་གི་དགེ་འདུན་ལ་ཆོས་སྟོན་ཏོ། །</s>
  </p>
  <p id="422">
    <s id="422:1">དེ་ནས་དགེ་སློང་དེ་དག་གིས་ཚེ་དང་ལྡན་པ་འོད་སྲུང་ཆེན་པོ་ཐག་རིང་པོ་ཞིག་ནས་མཐོང་ནས། </s>
  </p>
  <p id="423">
    <s id="423:1">ཚེ་དང་ལྡན་པ་འོད་སྲུང་ཆེན་པོ་ལ་བརྙས་པའི་སེམས་སྐྱེས་ཏེ། </s>
  </p>
  <p id="424">
    <s id="424:1">ཚེ་དང་ལྡན་པ་དགེ་སློང་སྐྲ་དང་ཁ་སྤུ་རིང་ཞིང་གོས་ངན་ལ་མ་བརྟགས་པའི་ཆ་ལུགས་ཅན་འདི་ག་ལས་འོངས་ཞིག་གུ་སྙམ་མོ། །</s>
  </p>
  <p id="425">
    <s id="425:1">དེ་ནས་བཅོམ་ལྡན་འདས་ཀྱིས། དགེ་སློང་དེ་དག་གི་བསམ་པ་ཐུགས་ཀྱིས་མཁྱེན་ནས། </s>
  </p>
  <p id="426">
    <s id="426:1">དགེ་སློང་འོད་སྲུང་འདི་ནི་ང་ཡོངས་སུ་མྱ་ངན་ལས་འདས་པའི་འོག་ཏུ། ངའི་བསྟན་པའི་དོན་བྱེད་པར་འགྱུར་ཏེ། </s>
  </p>
  <p id="427">
    <s id="427:1">མདོ་སྡེ་དང་ཆོས་མངོན་པ་དང་འདུལ་བ་ཡང་དག་པར་སྡུད་པར་འགྱུར་བ་ཡིན་ལ། དགེ་སློང་འདི་རྣམས་ཀྱིས་ནི་འདི་ལ་ཤིན་ཏུ་བརྙས་པའི་སེམས་བསྐྱེད་ཀྱིས། </s>
    <s id="427:2">མ་ལ་ངས་འདི་རྣམས་ལ་གྱོད་གདབ་པར་བྱའོ། །</s>
  </p>
  <p id="428">
    <s id="428:1">འོན་ཀྱང་འདི་ལྷ་དང་མི་དང་བཅས་པའི་འཇིག་རྟེན་གྱིས་མཆོད་ཅིང་རྗེད་པ་དང་གུས་པར་སྨྲ་བའི་གནས་སུ་འགྱུར་རོ་སྙམ་དུ་དགོངས་ནས། </s>
  </p>
  <p id="429">
    <s id="429:1">དེར་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། </s>
    <s id="429:2">དགེ་སློང་ཁྱེད་ཀྱིས་དགེ་སློང་འདི་ལ་ཤིན་ཏུ་བརྙས་པའི་སེམས་མ་སྐྱེད་ཅིག །</s>
  </p>
  <p id="430">
    <s id="430:1">འདི་ནི་ང་ཡོངས་སུ་མྱ་ངན་ལས་འདས་པའི་འོག་ཏུ་ངའི་བསྟན་པའི་དོན་བྱེད་པར་འགྱུར་ཏེ། </s>
  </p>
  <p id="431">
    <s id="431:1">སྡེ་སྣོད་གསུམ་ཡང་དག་པར་སྡུད་པར་བྱེད་ཅིང་། ཆོས་ཀྱི་ཚུལ་འཕེལ་བར་བྱེད་དོ་ཞེས་གསུངས་སོ། །</s>
  </p>
  <p id="432">
    <s id="432:1">དེ་ནས་བཅོམ་ལྡན་འདས་ཀྱིས། ཚེ་དང་ལྡན་པ་འོད་སྲུང་ཆེན་པོ་ལ་བཀའ་སྩལ་པ། </s>
    <s id="432:2">འོད་སྲུང་ཚུར་ཤོག་འོད་སྲུང་འོངས་པ་ལེགས་སོ། །</s>
  </p>
  <p id="433">
    <s id="433:1">སྟན་ཕྱེད་འདི་ལ་འདུག་ཤིག །</s>
    <s id="433:2">བདག་ཅག་གཉིས་ལས་ཁྱོད་སྔར་རབ་ཏུ་བྱུང་ངམ། ང་སྔར་རབ་ཏུ་བྱུང་བ་བརྟག་གོ་ཞེས་བཀའ་<ref folio="F.259.a"/>སྩལ་ཏོ། །</s>
  </p>
  <p id="434">
    <s id="434:1">དེ་ནས་དགེ་སློང་དེ་དག་འཇིགས་ཤིང་སྐྲག་ལ་འགྱོད་དེ་སྐྱི་བུང་ཞེས་བྱེད་ནས། </s>
  </p>
  <p id="435">
    <s id="435:1">ཚེ་དང་ལྡན་པ་འོད་སྲུང་ཆེན་པོ་དེ་ལྟར་རྫུ་འཕྲུལ་ཆེ་ཞིང་མཐུ་ཆེ་སྟེ། </s>
  </p>
  <p id="436">
    <s id="436:1">ད་སྟོན་པས་ཉན་ཐོས་ལ་གདན་གྱི་ཕྱེད་བསྟབས་པ་ནི་ངོ་མཚར་ཏོ་སྙམ་མོ། །</s>
  </p>
  <p id="437">
    <s id="437:1">དེ་ནས་ཚེ་དང་ལྡན་པ་འོད་སྲུང་ཆེན་པོས་བླ་གོས་ཕྲག་པ་གཅིག་ཏུ་གཟར་ནས། </s>
  </p>
  <p id="438">
    <s id="438:1">པུས་མོ་གཡས་པའི་ལྷ་ང་ས་ལ་བཙུགས་ཏེ། </s>
  </p>
  <p id="439">
    <s id="439:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="440">
    <s id="440:1">བཅོམ་ལྡན་འདས་ནི་བདག་གི་སྟོན་པ་ལགས། </s>
    <s id="440:2">བདག་ནི་བཅོམ་ལྡན་འདས་ཀྱི་ཉན་ཐོས་ལགས་སོ། །</s>
    <s id="440:3">བདེ་བར་གཤེགས་པ་ནི་བདག་གི་སྟོན་པ་ལགས། </s>
    <s id="440:4">བདག་ནི་བདེ་བར་གཤེགས་པའི་ཉན་ཐོས་ལགས་སོ། །</s>
    <s id="440:5">བཅོམ་ལྡན་འདས་ཀྱིས་བཀའ་སྩལ་པ། འོད་སྲུང་དེ་ནི་དེ་བཞིན་ནོ། །</s>
  </p>
  <p id="441">
    <s id="441:1">དེ་ནི་དེ་བཞིན་ཏེ། </s>
  </p>
  <p id="442">
    <s id="442:1">ང་ནི་འོད་སྲུང་ཁྱོད་ཀྱི་སྟོན་པ་ཡིན། </s>
  </p>
  <p id="443">
    <s id="443:1">ཁྱོད་ནི་ངའི་ཉན་ཐོས་ཡིན་ནོ། །</s>
  </p>
  <p id="444">
    <s id="444:1">འོད་སྲུང་ཁྱོད་བདག་གི་སྟན་གང་ཡིན་པ་ལ་འདུག་ཤིག །</s>
    <s id="444:2">དེ་ནས་ཚེ་དང་ལྡན་པ་འོད་སྲུང་ཆེན་པོས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་ཕྱོགས་གཅིག་ཏུ་འདུག་གོ། །</s>
  </p>
  <p id="445">
    <s id="445:1">དེ་ནས་བཅོམ་ལྡན་འདས་ཀྱིས་ལྷག་པར་ཡང་སྐྱོ་བ་བསྐྱེད་པར་བཞེད་པ་དང་། ཚེ་དང་ལྡན་པ་འོད་སྲུང་ཆེན་པོ་ཆོས་ཀྱིས་ཐོབ་པའི་ཆེ་བ་དང་རྒྱ་ཆེ་བ་ལ་གཞག་པར་བཞེད་ནས། </s>
  </p>
  <p id="446">
    <s id="446:1">དགེ་སློང་རྣམས་ལ་བཀའ་སྩལ་པ། </s>
    <s id="446:2">དགེ་སློང་དག་ང་ནི་གལ་ཏེ་འདོད་པ་དག་ལས་དབེན་པ་སྡིག་པ་མི་དགེ་བའི་ཆོས་རྣམས་ལས་དབེན་པ། །རྟོག་པ་དང་བཅས་དཔྱོད་པ་དང་བཅས་པ། དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་དང་པོ་རྫོགས་པར་བྱས་ཏེ་</s>
  </p>
  <p id="447">
    <s id="447:1">གནས་པར་འདོད་ན་</s>
  </p>
  <p id="448">
    <s id="448:1">ཡང་། </s>
    <s id="448:2">ང་ནི་གནས་དེས་ཉིན་གཅིག་གམ། མཚན་གཅིག་གམ་ཉིན་ཞག་གཅིག་གམ་གཉིས་སམ་གསུམ་འམ་ཉིན་ཞག་བདུན་གྱི་བར་དུ་ཡང་གནས་སོ། །</s>
  </p>
  <p id="449">
    <s id="449:1">དགེ་སློང་དག་དགེ་སློང་འོད་སྲུང་ཡང་གལ་ཏེ། </s>
  </p>
  <p id="450">
    <s id="450:1">འདོད་པ་དག་ལས་དབེན་པ་སྡིག་པ་མི་དགེ་བའི་ཆོས་རྣམས་ལས་དབེན་པ་རྟོག་པ་དང་བཅས་པ་དཔྱོད་པ་དང་བཅས་པ། དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་དང་པོ་རྫོགས་པར་བྱས་ཏེ</s>
  </p>
  <p id="451">
    <s id="451:1">གནས་པར་འདོད་ན་ </s>
  </p>
  <p id="452">
    <s id="452:1"><ref folio="F.259.b"/>ཡང་། </s>
    <s id="452:2">དགེ་སློང་འོད་སྲུང་ཡང་གནས་དེས་ཉིན་གཅིག་གམ་མཚན་གཅིག་གམ་ཉིན་ཞག་གཅིག་གམ་གཉིས་སམ་གསུམ་འམ་ཉིན་ཞག་བདུན་གྱི་བར་དུ་ཡང་གནས་སོ། །</s>
  </p>
  <p id="453">
    <s id="453:1">དགེ་སློང་དག་ང་ནི་གལ་ཏེ་རྟོག་པ་དང་དཔྱོད་པ་དང་བྲལ་ཞིང་ནང་ཡོངས་སུ་དང་སྟེ། </s>
  </p>
  <p id="454">
    <s id="454:1">སེམས་ཀྱི་རྒྱུད་གཅིག་ཏུ་གྱུར་པས། རྟོག་པ་མེད་པ་དཔྱོད་པ་མེད་པ་ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་གཉིས་པ་རྫོགས་པར་བྱས་ཏེ། </s>
  </p>
  <p id="455">
    <s id="455:1">གནས་པར་འདོད་ན་ཡང་</s>
    <s id="455:2">གནས་དེས་ཉིན་གཅིག་གམ་མཚན་གཅིག་གམ་ཉིན་ཞག་གཅིག་གམ་གཉིས་སམ་གསུམ་འམ་ཉིན་ཞག་བདུན་གྱི་བར་དུ་ཡང་གནས་སོ། །</s>
  </p>
  <p id="456">
    <s id="456:1">དགེ་སློང་དག་དགེ་སློང་འོད་སྲུང་ཡང་གལ་ཏེ་རྟོག་པ་དང་དཔྱོད་པ་དང་བྲལ་ཞིང་། ནང་ཡོངས་སུ་དང་སྟེ་སེམས་ཀྱི་རྒྱུད་གཅིག་ཏུ་གྱུར་པས། རྟོག་པ་མེད་པ་དཔྱོད་པ་མེད་པ་ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་གཉིས་པ་རྫོགས་པར་བྱས་ཏེ་</s>
  </p>
  <p id="457">
    <s id="457:1">གནས་པར་འདོད་ན་</s>
  </p>
  <p id="458">
    <s id="458:1">ཡང་། </s>
    <s id="458:2">དགེ་སློང་འོད་སྲུང་ཡང་གནས་དེས། </s>
  </p>
  <p id="459">
    <s id="459:1">ཉིན་གཅིག་གམ་མཚན་གཅིག་གམ་ཉིན་ཞག་གཅིག་གམ་གཉིས་སམ་གསུམ་འམ་ཉིན་ཞག་བདུན་གྱི་བར་དུ་ཡང་གནས་སོ། །</s>
  </p>
  <p id="460">
    <s id="460:1">དགེ་སློང་དག་ང་ནི་དགའ་བའི་འདོད་ཆགས་དང་བྲལ་བས་བཏང་སྙོམས་ལ་གནས་ཤིང་། དྲན་པ་དང་ཤེས་བཞིན་ཅན་བདེ་བ་ལུས་ཀྱིས་མྱོང་ལ། འཕགས་པ་རྣམས་ཀྱིས་དྲན་པ་དང་ལྡན་པ། བདེ་བ་ལ་གནས་པ། བཏང་སྙོམས་པའོ་ཞེས་བརྗོད་པ་དགའ་བ་མེད་པ་བསམ་གཏན་གསུམ་པ་རྫོགས་པར་བྱས་ཏེ་</s>
  </p>
  <p id="461">
    <s id="461:1">གནས་པར་འདོད་ན་</s>
  </p>
  <p id="462">
    <s id="462:1">ཡང་</s>
    <s id="462:2">ང་ནི་གནས་དེས་ཉིན་གཅིག་གམ་མཚན་གཅིག་གམ་ཉིན་ཞག་གཅིག་གམ་གཉིས་སམ་གསུམ་འམ་ཉིན་ཞག་བདུན་གྱི་བར་དུ་ཡང་གནས་སོ། །</s>
  </p>
  <p id="463">
    <s id="463:1">དགེ་སློང་དག་དགེ་སློང་འོད་སྲུང་ཡང་གལ་ཏེ་དགའ་བའི་འདོད་ཆགས་དང་བྲལ་བས་བཏང་སྙོམས་ལ་གནས་ཤིང་དྲན་པ་དང་ཤེས་བཞིན་ཅན་བདེ་བ་ལུས་ཀྱིས་མྱོང་ལ། འཕགས་པ་རྣམས་ཀྱིས་དྲན་པ་དང་ལྡན་པ་བདེ་བ་ལ་གནས་པ་བཏང་སྙོམས་པའོ་ཞེས་བརྗོད་པ། དགའ་བ་མེད་པ། བསམ་གཏན་གསུམ་པ་རྫོགས་པར་བྱས་ཏེ</s>
  </p>
  <p id="464">
    <s id="464:1">གནས་པར་འདོད་ན་ཡང་</s>
    <s id="464:2">དགེ་སློང་འོད་སྲུང་ཡང་གནས་<ref folio="F.260.a"/>དེས། </s>
  </p>
  <p id="465">
    <s id="465:1">ཉིན་གཅིག་གམ་མཚན་གཅིག་གམ་ཉིན་ཞག་གཅིག་གམ་གཉིས་སམ་གསུམ་འམ་ཉིན་ཞག་བདུན་གྱི་བར་དུ་ཡང་གནས་སོ། །</s>
  </p>
  <p id="466">
    <s id="466:1">དགེ་སློང་དག་ང་ནི་གལ་ཏེ་བདེ་བ་ཡང་སྤངས་ཏེ། </s>
  </p>
  <p id="467">
    <s id="467:1">སྔ་ནས་སྡུག་བསྔལ་ཡང་སྤངས་ཤིང་ཡིད་བདེ་བ་དང་ཡིད་མི་བདེ་བ་ཡང་ནུབ་པས་བདེ་བ་ཡང་མ་ཡིན་སྡུག་བསྔལ་བ་ཡང་མ་ཡིན་པ། བཏང་སྙོམས་དང་དྲན་པ་ཡོངས་སུ་དག་པ་བསམ་གཏན་བཞི་པ་ཡོངས་སུ་རྫོགས་པར་བྱས་ཏེ</s>
  </p>
  <p id="468">
    <s id="468:1">གནས་པར་འདོད་ན་</s>
  </p>
  <p id="469">
    <s id="469:1">ཡང་</s>
    <s id="469:2">ང་ནི་གནས་དེས་ཉིན་གཅིག་གམ་མཚན་གཅིག་གམ་ཉིན་ཞག་གཅིག་གམ། གཉིས་སམ་གསུམ་འམ་ཉིན་ཞག་བདུན་གྱི་བར་དུ་ཡང་གནས་སོ། །</s>
  </p>
  <p id="470">
    <s id="470:1">དགེ་སློང་འོད་སྲུང་ཡང་གལ་ཏེ་བདེ་བ་སྤངས་ཏེ། </s>
  </p>
  <p id="471">
    <s id="471:1">སྔ་ནས་སྡུག་བསྔལ་ཡང་སྤངས་ཤིང་། ཡིད་བདེ་བ་དང་ཡིད་མི་བདེ་བ་ཡང་ནུབ་པས་བདེ་བ་ཡང་མ་ཡིན་སྡུག་བསྔལ་བ་ཡང་མ་ཡིན་པ་བཏང་སྙོམས་དང་དྲན་པ་ཡོངས་སུ་དག་པ། བསམ་གཏན་བཞི་པ་རྫོགས་པར་བྱས་ཏེ་</s>
  </p>
  <p id="472">
    <s id="472:1">གནས་པར་འདོད་ན་</s>
  </p>
  <p id="473">
    <s id="473:1">ཡང་། </s>
    <s id="473:2">དགེ་སློང་འོད་སྲུང་ཡང་གནས་དེས་ཉིན་གཅིག་གམ་མཚན་གཅིག་གམ་ཉིན་ཞག་གཅིག་གམ་གཉིས་སམ་གསུམ་འམ་ཉིན་ཞག་བདུན་གྱི་བར་དུ་ཡང་གནས་སོ། །</s>
  </p>
  <p id="474">
    <s id="474:1">དགེ་སློང་དག་ང་ནི་གལ་ཏེ་བྱམས་པ་དང་ལྡན་པའི་སེམས་འཁོན་མེད་པ་འགྲན་ཟླ་མེད་པ་གནོད་པ་མེད་པ་ཡངས་པ་རྒྱ་ཆེན་པོར་གྱུར་པ་གཉིས་སུ་མེད་པ་ཚད་མེད་པ་ཤིན་ཏུ་བསྒོམས་པས་ཕྱོགས་གཅིག་ཏུ་མོས་ཏེ་</s>
  </p>
  <p id="475">
    <s id="475:1">ཁྱབ་པར་བྱས་ནས་</s>
  </p>
  <p id="476">
    <s id="476:1">རྫོགས་པར་བྱས་ཏེ་</s>
  </p>
  <p id="477">
    <s id="477:1">གནས་པ་དང་དེ་བཞིན་དུ་གཉིས་པ་དང་དེ་བཞིན་དུ་གསུམ་པ་དང་དེ་བཞིན་དུ་བཞི་པ་དང་བླ་དང་འོག་དང་ཐད་ཀར་རྣམ་པ་ཐམས་ཅད་དུ་འཇིག་རྟེན་འདི་དག་ཐམས་ཅད་བྱམས་པ་དང་ལྡན་པའི་སེམས་འཁོན་མེད་པ་འགྲན་ཟླ་མེད་པ་གནོད་པ་མེད་པ་ཡངས་པ་རྒྱ་ཆེན་པོར་གྱུར་པ་གཉིས་སུ་མེད་པ་ཚད་མེད་པ་ཤིན་ཏུ་བསྒོམས་པས་ཕྱོགས་གཅིག་ཏུ་མོས་ཏེ</s>
  </p>
  <p id="478">
    <s id="478:1">ཁྱབ་པར་བྱས་ནས་</s>
  </p>
  <p id="479">
    <s id="479:1">རྫོགས་པར་བྱས་ཏེ་</s>
  </p>
  <p id="480">
    <s id="480:1">གནས་པར་འདོད་ན་</s>
  </p>
  <p id="481">
    <s id="481:1">ཡང་། </s>
    <s id="481:2">དགེ་སློང་དག་ང་ནི་གནས་དེས་ཉིན་གཅིག་གམ་མཚན་གཅིག་གམ་ཉིན་ཞག་གཅིག་གམ་གཉིས་སམ་གསུམ་འམ་ཉིན་ཞག་བདུན་གྱི་བར་དུ་ཡང་གནས་སོ། །</s>
  </p>
  <p id="482">
    <s id="482:1"><ref folio="F.260.b"/>དགེ་སློང་དག་དགེ་སློང་འོད་སྲུང་ཡང་གལ་ཏེ། </s>
  </p>
  <p id="483">
    <s id="483:1">བྱམས་པ་དང་ལྡན་པའི་སེམས་འཁོན་མེད་པ་འགྲན་ཟླ་མེད་པ་གནོད་པ་མེད་པ་ཡངས་པ་རྒྱ་ཆེན་པོར་གྱུར་པ་གཉིས་སུ་མེད་པ་ཚད་མེད་པ་ཤིན་ཏུ་བསྒོམས་པས་ཕྱོགས་གཅིག་ཏུ་མོས་ཏེ། </s>
  </p>
  <p id="484">
    <s id="484:1">ཁྱབ་པར་བྱས་ནས་</s>
  </p>
  <p id="485">
    <s id="485:1">རྫོགས་པར་བྱས་ཏེ་</s>
  </p>
  <p id="486">
    <s id="486:1"> གནས་པར་འདོད་ན་</s>
  </p>
  <p id="487">
    <s id="487:1">ཡང་</s>
    <s id="487:2">དགེ་སློང་འོད་སྲུང་ཡང་གནས་དེས་ཉིན་གཅིག་གམ་མཚན་གཅིག་གམ་ཉིན་ཞག་གཅིག་གམ། གཉིས་སམ་གསུམ་འམ་ཉིན་ཞག་བདུན་གྱི་བར་དུ་ཡང་གནས་སོ། །</s>
  </p>
  <p id="488">
    <s id="488:1">དེ་བཞིན་དུ་སྙིང་རྗེ་དང་དགའ་བ་དང་བཏང་སྙོམས་དང་ལྡན་པའི་སེམས་ཀྱང་དེ་དང་འདྲ་བར་རྒྱས་པར་བརྗོད་པར་བྱའོ། །</s>
  </p>
  <p id="489">
    <s id="489:1">དགེ་སློང་དག་ང་ནི་གལ་ཏེ་རྣམ་པ་ཐམས་ཅད་དུ་གཟུགས་ཀྱི་འདུ་ཤེས་རྣམས་ལས་ཡང་དག་པར་འདས་ཏེ། </s>
  </p>
  <p id="490">
    <s id="490:1">ཐོགས་པའི་འདུ་ཤེས་རྣམས་ནུབ་པར་གྱུར་ཅིང་། སྣ་ཚོགས་ཀྱི་འདུ་ཤེས་རྣམས་ཡིད་ལ་མི་བྱེད་པས་ནམ་མཁའ་མཐའ་ཡས་སོ་སྙམ་ནས་</s>
  </p>
  <p id="491">
    <s id="491:1">ནམ་མཁའ་མཐའ་ཡས་སྐྱེ་མཆེད་རྫོགས་པར་བྱས་ཏེ་</s>
  </p>
  <p id="492">
    <s id="492:1">གནས་པར་འདོད་ན་</s>
  </p>
  <p id="493">
    <s id="493:1">ཡང་། ང་ནི་གནས་དེས་ཉིན་གཅིག་གམ་མཚན་གཅིག་གམ་ཉིན་ཞག་གཅིག་གམ་གཉིས་སམ་གསུམ་འམ་ཉིན་ཞག་བདུན་གྱི་བར་དུ་ཡང་གནས་སོ། །</s>
  </p>
  <p id="494">
    <s id="494:1">དགེ་སློང་དག་དགེ་སློང་འོད་སྲུང་ཡང་གལ་ཏེ་རྣམ་པ་ཐམས་ཅད་དུ་གཟུགས་ཀྱི་འདུ་ཤེས་རྣམས་ལས་ཡང་དག་པར་འདས་ཏེ། </s>
  </p>
  <p id="495">
    <s id="495:1">ཐོགས་པའི་འདུ་ཤེས་རྣམས་ཡང་དག་པར་ནུབ་པར་གྱུར་ཅིང་། སྣ་ཚོགས་ཀྱི་འདུ་ཤེས་རྣམས་ཡིད་ལ་མི་བྱེད་པས་ནམ་མཁའ་མཐའ་ཡས་སོ་སྙམ་ནས། </s>
  </p>
  <p id="496">
    <s id="496:1">ནམ་མཁའ་མཐའ་ཡས་སྐྱེ་མཆེད་རྫོགས་པར་བྱས་ཏེ། </s>
  </p>
  <p id="497">
    <s id="497:1">གནས་པར་འདོད་ན་</s>
  </p>
  <p id="498">
    <s id="498:1">ཡང་དགེ་སློང་འོད་སྲུང་ཡང་གནས་དེས་ཉིན་གཅིག་གམ་མཚན་གཅིག་གམ་ཉིན་ཞག་གཅིག་གམ་གཉིས་སམ་གསུམ་འམ་ཉིན་ཞག་བདུན་གྱི་བར་དུ་ཡང་གནས་སོ། །</s>
  </p>
  <p id="499">
    <s id="499:1">དགེ་སློང་དག་ང་ནི་གལ་ཏེ་རྣམ་པ་ཐམས་ཅད་དུ་ནམ་མཁའ་མཐའ་ཡས་སྐྱེ་མཆེད་ལས་ཡང་དག་པར་འདས་ཏེ། </s>
  </p>
  <p id="500">
    <s id="500:1">རྣམ་པར་ཤེས་པ་མཐའ་ཡས་སོ་སྙམ་ནས། </s>
  </p>
  <p id="501">
    <s id="501:1">རྣམ་ཤེས་མཐའ་ཡས་སྐྱེ་མཆེད་རྫོགས་པར་བྱས་ཏེ་</s>
  </p>
  <p id="502">
    <s id="502:1">གནས་པར་འདོད་ན་</s>
  </p>
  <p id="503">
    <s id="503:1">ཡང་། </s>
    <s id="503:2">ང་ནི་གནས་དེས་ཉིན་གཅིག་གམ། མཚན་གཅིག་གམ། ཉིན་ཞག་གཅིག་<ref folio="F.261.a"/>གམ། གཉིས་སམ། གསུམ་འམ། ཉིན་ཞག་བདུན་གྱི་བར་དུ་ཡང་གནས་སོ། །</s>
  </p>
  <p id="504">
    <s id="504:1">དགེ་སློང་དག་དགེ་སློང་འོད་སྲུང་ཡང་རྣམ་པ་ཐམས་ཅད་དུ་ནམ་མཁའ་མཐའ་ཡས་སྐྱེ་མཆེད་ལས་ཡང་དག་པར་འདས་ཏེ། </s>
  </p>
  <p id="505">
    <s id="505:1">རྣམ་པར་ཤེས་པ་མཐའ་ཡས་སོ་སྙམ་ནས། </s>
  </p>
  <p id="506">
    <s id="506:1">རྣམ་ཤེས་མཐའ་ཡས་སྐྱེ་མཆེད་རྫོགས་པར་བྱས་ཏེ་</s>
  </p>
  <p id="507">
    <s id="507:1">གནས་པར་འདོད་ན་</s>
  </p>
  <p id="508">
    <s id="508:1">ཡང་། </s>
    <s id="508:2">དགེ་སློང་འོད་སྲུང་ཡང་གནས་དེས་ཉིན་གཅིག་གམ་མཚན་གཅིག་གམ་ཉིན་ཞག་གཅིག་གམ་གཉིས་སམ་གསུམ་འམ་ཉིན་ཞག་བདུན་གྱི་བར་དུ་ཡང་གནས་སོ། །</s>
  </p>
  <p id="509">
    <s id="509:1">དགེ་སློང་དག་ང་ནི་གལ་ཏེ་རྣམ་པ་ཐམས་ཅད་དུ་རྣམ་ཤེས་མཐའ་ཡས་སྐྱེ་མཆེད་ལས་ཡང་དག་པར་འདས་ཏེ་</s>
  </p>
  <p id="510">
    <s id="510:1">ཅི་ཡང་མེད་དོ་སྙམ་ནས་</s>
  </p>
  <p id="511">
    <s id="511:1">ཅི་ཡང་མེད་པའི་སྐྱེ་མཆེད་རྫོགས་པར་བྱས་ཏེ་</s>
  </p>
  <p id="512">
    <s id="512:1">གནས་པར་འདོད་ན་</s>
  </p>
  <p id="513">
    <s id="513:1">ཡང་། </s>
    <s id="513:2">ང་ནི་གནས་དེས་ཉིན་གཅིག་གམ་མཚན་གཅིག་གམ་ཉིན་ཞག་གཅིག་གམ་གཉིས་སམ་གསུམ་འམ་ཉིན་ཞག་བདུན་གྱི་བར་དུ་ཡང་གནས་སོ། །</s>
  </p>
  <p id="514">
    <s id="514:1">དགེ་སློང་དག་དགེ་སློང་འོད་སྲུང་ཡང་གལ་ཏེ་རྣམ་པ་ཐམས་ཅད་དུ། རྣམ་ཤེས་མཐའ་ཡས་སྐྱེ་མཆེད་ལས་ཡང་དག་པར་འདས་ཏེ་</s>
  </p>
  <p id="515">
    <s id="515:1">ཅི་ཡང་མེད་དོ་སྙམ་ནས་</s>
  </p>
  <p id="516">
    <s id="516:1">ཅི་ཡང་མེད་པའི་སྐྱེ་མཆེད་རྫོགས་པར་བྱས་ཏེ་</s>
  </p>
  <p id="517">
    <s id="517:1">གནས་པར་འདོད་ན་</s>
  </p>
  <p id="518">
    <s id="518:1">ཡང་། </s>
    <s id="518:2">དགེ་སློང་འོད་སྲུང་ཡང་གནས་དེས་ཉིན་གཅིག་གམ་མཚན་གཅིག་གམ་ཉིན་ཞག་གཅིག་གམ་གཉིས་སམ་གསུམ་འམ་ཉིན་ཞག་བདུན་གྱི་བར་དུ་ཡང་གནས་སོ། །</s>
  </p>
  <p id="519">
    <s id="519:1">དགེ་སློང་དག་ང་ནི་གལ་ཏེ་རྣམ་པ་ཐམས་ཅད་དུ་ཅི་ཡང་མེད་པའི་སྐྱེ་མཆེད་ལས་ཡང་དག་པར་འདས་ནས། </s>
  </p>
  <p id="520">
    <s id="520:1">འདུ་ཤེས་མེད་འདུ་ཤེས་མེད་མིན་སྐྱེ་མཆེད་རྫོགས་པར་བྱས་ཏེ། </s>
  </p>
  <p id="521">
    <s id="521:1">གནས་པར་འདོད་ན་ཡང་། </s>
    <s id="521:2">ང་ནི་གནས་དེས། </s>
  </p>
  <p id="522">
    <s id="522:1">ཉིན་གཅིག་གམ་མཚན་གཅིག་གམ་ཉིན་ཞག་གཅིག་གམ་གཉིས་སམ་གསུམ་འམ་ཉིན་ཞག་བདུན་གྱི་བར་དུ་ཡང་གནས་སོ། །</s>
  </p>
  <p id="523">
    <s id="523:1">དགེ་སློང་དག་དགེ་སློང་འོད་སྲུང་ཡང་གལ་ཏེ། </s>
  </p>
  <p id="524">
    <s id="524:1">རྣམ་པ་ཐམས་ཅད་དུ་ཅི་ཡང་མེད་པའི་སྐྱེ་མཆེད་ལས་ཡང་དག་པར་འདས་ནས། </s>
  </p>
  <p id="525">
    <s id="525:1">འདུ་ཤེས་མེད་འདུ་ཤེས་མེད་མིན་སྐྱེ་མཆེད་རྫོགས་པར་བྱས་ཏེ་</s>
  </p>
  <p id="526">
    <s id="526:1">གནས་པར་འདོད་ན་</s>
  </p>
  <p id="527">
    <s id="527:1">ཡང་། </s>
    <s id="527:2">དགེ་སློང་འོད་སྲུང་ཡང་གནས་དེས་ཉིན་གཅིག་གམ་ཉིན་<ref folio="F.261.b"/>ཞག་གཅིག་གམ་གཉིས་སམ་གསུམ་འམ་ཉིན་ཞག་བདུན་གྱི་བར་དུ་ཡང་གནས་སོ། །</s>
  </p>
  <p id="528">
    <s id="528:1">དགེ་སློང་དག་ང་ནི་གལ་ཏེ་རྫུ་འཕྲུལ་གྱི་ཡུལ་རྣམ་པ་དུ་མ་མྱོང་བར་བྱེད་འདོད་ན་</s>
  </p>
  <p id="529">
    <s id="529:1">ཡང་། </s>
    <s id="529:2">ང་ནི་གཅིག་ཏུ་གྱུར་ནས་</s>
  </p>
  <p id="530">
    <s id="530:1">མང་པོར་འགྱུར་བ་དང་། མང་པོར་གྱུར་ནས་</s>
  </p>
  <p id="531">
    <s id="531:1">གཅིག་ཏུ་འགྱུར་བ་དང་སྣང་བར་གྱུར་ཅིང་མི་སྣང་བར་ཡང་འགྱུར་བའི་ཡེ་ཤེས་མཐོང་བ་མྱོང་བར་བྱེད་དོ། །</s>
  </p>
  <p id="532">
    <s id="532:1">རྩིག་པ་ལ་ཡང་ཐད་ཀར་འགྲོའོ། །</s>
  </p>
  <p id="533">
    <s id="533:1">ར་བ་ལ་ཡང་ཐད་ཀར་འགྲོའོ། །</s>
  </p>
  <p id="534">
    <s id="534:1">རི་ལ་ཡང་མི་ཐོགས་པར་ལུས་ཀྱིས་འགྲོ་སྟེ། </s>
  </p>
  <p id="535">
    <s id="535:1">དཔེར་ན་ནམ་མཁའ་ལ་བྱ་བ་བཞིན་ནོ། །</s>
  </p>
  <p id="536">
    <s id="536:1">ས་ལ་ཡང་སྟེང་དུ་འབྱུང་བ་དང་བྱིའུ་ཟུལ་བྱེད་དེ་དཔེར་ན་ཆུ་ལ་བྱ་བ་བཞིན་ནོ། །</s>
  </p>
  <p id="537">
    <s id="537:1">ཆུ་ལ་ཡང་མི་ནུབ་པར་འགྲོ་སྟེ་དཔེར་ན་ས་ཆེན་པོ་ལ་བྱ་བ་བཞིན་ནོ། །</s>
  </p>
  <p id="538">
    <s id="538:1">ནམ་མཁའ་ལ་ཡང་སྐྱིལ་མོ་ཀྲུང་འཆའ་བར་བྱེད་དེ་དཔེར་ན་འདབ་ཆགས་བྱ་བཞིན་ནོ། །</s>
  </p>
  <p id="539">
    <s id="539:1">ཟླ་བ་དང་ཉི་མ་འདི་གཉིས་འདི་ལྟར་རྫུ་འཕྲུལ་ཆེ་བ་འདི་ལྟར་མཐུ་ཆེ་བ་འདི་ལྟར་གཟི་བརྗིད་ཆེ་བ་ལ་ཡང་ལག་པས་འཛིན་ཅིང་ཀུན་དུ་ཉུག་པར་བྱེད་དོ། །</s>
  </p>
  <p id="540">
    <s id="540:1">ཚངས་པའི་འཇིག་རྟེན་གྱི་བར་དུ་ཡང་ལུས་ཀྱིས་དབང་སྒྱུར་རོ། །</s>
  </p>
  <p id="541">
    <s id="541:1">དགེ་སློང་དག་དགེ་སློང་འོད་སྲུང་ཡང་གལ་ཏེ་རྫུ་འཕྲུལ་གྱི་ཡུལ་རྣམ་པ་དུ་མ་མྱོང་བར་བྱེད་འདོད་ན་</s>
  </p>
  <p id="542">
    <s id="542:1">ཡང་། </s>
    <s id="542:2">དགེ་སློང་འོད་སྲུང་ཡང་གཅིག་ཏུ་གྱུར་ནས་</s>
  </p>
  <p id="543">
    <s id="543:1">མང་པོར་འགྱུར་བ་དང་། མང་པོར་གྱུར་ནས་</s>
  </p>
  <p id="544">
    <s id="544:1">གཅིག་ཏུ་འགྱུར་བ་དང་། སྣང་བར་གྱུར་ཅིང་མི་སྣང་བར་འགྱུར་བའི་ཡེ་ཤེས་མཐོང་བ་མྱོང་བར་བྱེད་དོ། །</s>
  </p>
  <p id="545">
    <s id="545:1">རྩིག་པ་ལ་ཡང་ཐད་ཀར་འགྲོའོ། །</s>
  </p>
  <p id="546">
    <s id="546:1">ར་བ་ལ་ཡང་ཐད་ཀར་འགྲོའོ། །</s>
  </p>
  <p id="547">
    <s id="547:1">རི་ལ་ཡང་མི་ཐོགས་པར་ལུས་ཀྱིས་འགྲོ་སྟེ་དཔེར་ན་ནམ་མཁའ་ལ་བྱ་བ་བཞིན་ནོ། །</s>
  </p>
  <p id="548">
    <s id="548:1">ས་ལ་ཡང་སྟེང་དུ་འབྱུང་བ་དང་བྱིའུ་ཟུལ་བྱེད་དེ། </s>
  </p>
  <p id="549">
    <s id="549:1">དཔེར་ན་ཆུ་ལ་བྱ་བ་བཞིན་ནོ། །</s>
  </p>
  <p id="550">
    <s id="550:1">ཆུ་ལ་ཡང་མི་ནུབ་པར་འགྲོ་སྟེ་དཔེར་ན་ས་ཆེན་པོ་ལ་བྱ་བ་བཞིན་ནོ། །</s>
  </p>
  <p id="551">
    <s id="551:1">ནམ་མཁའ་ལ་ཡང་སྐྱིལ་མོ་ཀྲུང་འཆའ་བར་བྱེད་དེ། </s>
  </p>
  <p id="552">
    <s id="552:1">དཔེར་ན་འདབ་ཆགས་བྱ་བཞིན་ནོ། །</s>
  </p>
  <p id="553">
    <s id="553:1">ཟླ་བ་དང་ཉི་མ་འདི་གཉིས་འདི་ལྟར་རྫུ་འཕྲུལ་ཆེ་བ། འདི་ལྟར་མཐུ་ཆེ་བ་འདི་ལྟར་གཟི་བརྗིད་ཆེ་བ་ལ་ཡང་ལག་པས་འཛིན་ཅིང་ཀུན་ཏུ་ཉུག་པར་བྱེད་དོ། །</s>
  </p>
  <p id="554">
    <s id="554:1">ཚངས་པའི་འཇིག་རྟེན་གྱི་བར་དུ་ཡང་ལུས་ཀྱིས་དབང་སྒྱུར་རོ། །</s>
  </p>
  <p id="555">
    <s id="555:1">དགེ་སློང་དག་ངས་<ref folio="F.262.a"/>ནི་ལྷའི་སྙན་རྣམ་པར་དག་པ། མི་ལས་འདས་པས་མི་དང་མི་མ་ཡིན་པ་གཉི་གའི་སྒྲ་ཡང་རིང་བ་གང་ཡིན་པ་དང་ཉེ་བ་གང་ཡིན་པ་ཡང་ཐོས་སོ། །</s>
  </p>
  <p id="556">
    <s id="556:1">དགེ་སློང་དག་དགེ་སློང་འོད་སྲུང་གིས་ཀྱང་ལྷའི་སྙན་རྣམ་པར་དག་པ། མི་ལས་འདས་པས་མི་དང་མི་མ་ཡིན་པ་གཉི་གའི་སྒྲ་ཡང་རིང་བ་གང་ཡིན་པ་དང་ཉེ་བ་གང་ཡིན་པ་ཡང་ཐོས་སོ། །</s>
  </p>
  <p id="557">
    <s id="557:1">དགེ་སློང་དག་ངས་ནི། སེམས་ཅན་ཕ་རོལ་རྣམས་དང་གང་ཟག་ཕ་རོལ་རྣམས་ཀྱི་རྟོག་པ་དང་དཔྱོད་པའི་སེམས་ཡང་དག་པ་ཇི་ལྟ་བ་བཞིན་དུ་སེམས་ཀྱིས་ཤེས་སོ། །</s>
  </p>
  <p id="558">
    <s id="558:1">འདོད་ཆགས་དང་བཅས་པའི་སེམས་དང་འདོད་ཆགས་དང་བྲལ་བའི་སེམས་ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །</s>
  </p>
  <p id="559">
    <s id="559:1">ཞེ་སྡང་དང་བཅས་པའི་སེམས་དང་ཞེ་སྡང་དང་བྲལ་བའི་སེམས་དང་། </s>
    <s id="559:2">གཏི་མུག་དང་བཅས་པའི་སེམས་དང་། གཏི་མུག་དང་བྲལ་བའི་སེམས་དང་། </s>
    <s id="559:3">བསྡུས་པ་དང་། འཕྲོས་པ་དང་། ཞུམ་པ་དང་། བསྡམས་པ་དང་། རྒོད་པ་དང་། རྒོད་པ་མ་ཡིན་པ་དང་། ཆེན་པོར་གྱུར་པ་དང་། རྣམ་པར་ཞི་བ་དང་། རྣམ་པར་མ་ཞི་བ་དང་། མཉམ་པར་བཞག་པ་དང་། མཉམ་པར་མ་གཞག་པ་དང་། བསྒོམས་པ་དང་། མ་བསྒོམས་པ་དང་། རྣམ་པར་གྲོལ་བ་དང་། རྣམ་པར་མ་གྲོལ་བའི་སེམས་ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །</s>
  </p>
  <p id="560">
    <s id="560:1">ཤིན་ཏུ་རྣམ་པར་གྲོལ་བའི་སེམས་ལ་ཡང་ཤིན་ཏུ་རྣམ་པར་གྲོལ་བའི་སེམས་ཡིན་པར་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །</s>
  </p>
  <p id="561">
    <s id="561:1">དགེ་སློང་དག་དགེ་སློང་འོད་སྲུང་གིས་ཀྱང་སེམས་ཅན་ཕ་རོལ་རྣམས་དང་། གང་ཟག་ཕ་རོལ་རྣམས་ཀྱི་རྟོག་པ་དང་དཔྱོད་པའི་སེམས་ཡང་དག་པ་ཇི་ལྟ་བ་བཞིན་དུ་སེམས་ཀྱིས་ཤེས་སོ། །</s>
  </p>
  <p id="562">
    <s id="562:1">འདོད་ཆགས་དང་བཅས་པའི་སེམས་དང་། འདོད་ཆགས་དང་བྲལ་བའི་སེམས་ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །</s>
  </p>
  <p id="563">
    <s id="563:1">ཞེ་སྡང་དང་བཅས་པའི་སེམས་དང་། ཞེ་སྡང་དང་བྲལ་བའི་སེམས་དང་། </s>
    <s id="563:2">གཏི་མུག་དང་བཅས་པའི་སེམས་དང་། གཏི་མུག་དང་བྲལ་བའི་སེམས་དང་། </s>
    <s id="563:3">བསྡུས་པ་དང་། འཕྲོས་པ་དང་། ཞུམ་པ་དང་། བསྡམས་པ་དང་། རྒོད་པ་དང་། རྒོད་པ་མ་ཡིན་པ་དང་། ཆེན་པོར་གྱུར་པ་དང་། རྣམ་པར་ཞི་བ་དང་། <ref folio="F.262.b"/>རྣམ་པར་མ་ཞི་བ་དང་། མཉམ་པར་གཞག་པ་དང་། མཉམ་པར་མ་གཞག་པ་དང་། བསྒོམས་པ་དང་། མ་བསྒོམས་པ་དང་། རྣམ་པར་གྲོལ་བ་དང་། རྣམ་པར་མ་གྲོལ་བའི་སེམས་ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །</s>
  </p>
  <p id="564">
    <s id="564:1">ཤིན་ཏུ་རྣམ་པར་གྲོལ་བའི་སེམས་ལ་ཡང་ཤིན་ཏུ་རྣམ་པར་གྲོལ་བའི་སེམས་ཡིན་པར་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །</s>
  </p>
  <p id="565">
    <s id="565:1">དགེ་སློང་དག་ངས་ནི་སྔོན་གྱི་གནས་རྣམ་པ་དུ་མ་རྗེས་སུ་དྲན་ཏེ། </s>
  </p>
  <p id="566">
    <s id="566:1">འདི་ལྟ་སྟེ་སྐྱེ་བ་གཅིག་དང་། གཉིས་དང་། གསུམ་དང་། བཞི་དང་། ལྔ་དང་། དྲུག་དང་། བདུན་དང་། བརྒྱད་དང་། དགུ་དང་། བཅུ་དང་། ཉི་ཤུ་དང་། སུམ་ཅུ་དང་། བཞི་བཅུ་དང་། ལྔ་བཅུ་དང་། སྐྱེ་བ་བརྒྱ་དང་། སྐྱེ་བ་སྟོང་དང་། སྐྱེ་བ་འབུམ་དང་། སྐྱེ་བ་བརྒྱ་ཕྲག་དུ་མ་དང་། སྐྱེ་བ་སྟོང་ཕྲག་དུ་མ་དང་། སྐྱེ་བ་འབུམ་ཕྲག་དུ་མ་དང་། འཇིག་པའི་བསྐལ་པ་དང་། འཆགས་པའི་བསྐལ་པ་དང་། འཇིག་པ་དང་འཆགས་པའི་བསྐལ་པ་དང་། འཇིག་པའི་བསྐལ་པ་དུ་མ་དང་། འཆགས་པའི་བསྐལ་པ་དུ་མ་དང་། འཇིག་པ་དང་འཆགས་པའི་བསྐལ་པ་དུ་མ་དང་། </s>
    <s id="566:2">སེམས་ཅན་དེ་དག་ནི་མིང་འདི་ཞེས་བྱ་བར་གྱུར། </s>
  </p>
  <p id="567">
    <s id="567:1">ག་གེ་མོ་ཞིག་ན་བདག་མིང་འདི་ཞེས་བྱ་བར་གྱུར། </s>
  </p>
  <p id="568">
    <s id="568:1">རིགས་ནི་འདི་ཞེས་བྱ་རུས་ནི་འདི་ཞེས་བྱ། </s>
  </p>
  <p id="569">
    <s id="569:1">ཟས་ནི་འདི་ལྟ་བུ་ཞིག་ཟ་ཟ། </s>
  </p>
  <p id="570">
    <s id="570:1">བདེ་བ་དང་སྡུག་བསྔལ་ནི་འདི་ལྟ་བུ་ཞིག་མྱོང་། </s>
  </p>
  <p id="571">
    <s id="571:1">ཡུན་ནི་འདི་སྲིད་ཅིག་གནས་གནས། </s>
  </p>
  <p id="572">
    <s id="572:1">ཚེ་ནི་འདི་ལྟར་རིང་། ཚེ་ནི་འདི་ཙམ་ཞིག་ཐུབ། </s>
  </p>
  <p id="573">
    <s id="573:1">ང་དེ་ནས་ཤི་འཕོས་ནས་ག་གེ་མོ་ཞིག་ཏུ་སྐྱེས། </s>
  </p>
  <p id="574">
    <s id="574:1">ག་གེ་མོ་ཞིག་ནས་ཡང་ཤི་འཕོས་ནས་ཡང་འདི་ལྟ་བུ་ཞིག་ཏུ་སྐྱེས་སོ་སྙམ་དུ་རྣམ་པ་དང་བཅས་པ་དང་། ཡུལ་ཕྱོགས་དང་བཅས་པ་དང་། གཏན་ཚིགས་དང་བཅས་པར་རྣམ་པ་དུ་མར་སྔོན་གྱི་གནས་རྗེས་སུ་དྲན་ནོ། །</s>
  </p>
  <p id="575">
    <s id="575:1">དགེ་སློང་དག་དགེ་སློང་འོད་སྲུང་གིས་ཀྱང་སྔོན་གྱི་གནས་རྣམ་པ་དུ་མ་རྗེས་སུ་དྲན་ཏེ་འདི་ལྟ་སྟེ། </s>
  </p>
  <p id="576">
    <s id="576:1">སྐྱེ་བ་གཅིག་དང་། གཉིས་དང་། གསུམ་དང་། བཞི་དང་། ལྔ་དང་། དྲུག་དང་། བདུན་དང་། བརྒྱད་དང་། དགུ་དང་། བཅུ་དང་། ཉི་ཤུ་དང་། སུམ་ཅུ་དང་། བཞི་བཅུ་དང་། ལྔ་<ref folio="F.263.a"/>བཅུ་དང་། སྐྱེ་བ་བརྒྱ་དང་། སྐྱེ་བ་སྟོང་དང་། སྐྱེ་བ་འབུམ་དང་། སྐྱེ་བ་བརྒྱ་ཕྲག་དུ་མ་དང་། སྐྱེ་བ་སྟོང་ཕྲག་དུ་མ་དང་། སྐྱེ་བ་འབུམ་ཕྲག་དུ་མ་དང་། འཇིག་པའི་བསྐལ་པ་དང་། འཆགས་པའི་བསྐལ་པ་དང་། འཇིག་པ་དང་འཆགས་པའི་བསྐལ་པ་དང་། འཇིག་པའི་བསྐལ་པ་དུ་མ་དང་། འཆགས་པའི་བསྐལ་པ་དུ་མ་དང་། འཇིག་པ་དང་འཆགས་པའི་བསྐལ་པ་དུ་མ་དང་། </s>
    <s id="576:2">སེམས་ཅན་དེ་དག་ནི་མིང་འདི་ཞེས་བྱ་བར་གྱུར། </s>
  </p>
  <p id="577">
    <s id="577:1">ག་གེ་མོ་ཞིག་ན་བདག་མིང་འདི་ཞེས་བྱ་བར་གྱུར། </s>
  </p>
  <p id="578">
    <s id="578:1">རིགས་ནི་འདི་ཞེས་བྱ། </s>
  </p>
  <p id="579">
    <s id="579:1">རུས་ནི་འདི་ཞེས་བྱ། </s>
  </p>
  <p id="580">
    <s id="580:1">ཟས་ནི་འདི་ལྟ་བུ་ཞིག་ཟ་ཟ། </s>
  </p>
  <p id="581">
    <s id="581:1">བདེ་བ་དང་སྡུག་བསྔལ་ནི་འདི་ལྟ་བུ་ཞིག་མྱོང་། </s>
  </p>
  <p id="582">
    <s id="582:1">ཡུན་ནི་འདི་སྲིད་ཅིག་གནས་གནས། </s>
  </p>
  <p id="583">
    <s id="583:1">ཚེ་ནི་འདི་ལྟར་རིང་། ཚེ་ནི་འདི་ཙམ་ཞིག་ཐུབ། </s>
  </p>
  <p id="584">
    <s id="584:1">ང་དེ་ནས་ཤི་འཕོས་ནས་ག་གེ་མོ་ཞིག་ཏུ་སྐྱེས་ག་གེ་མོ་ཞིག་ནས་ཤི་འཕོས་ནས་ཡང་འདི་ལྟ་བུ་ཞིག་ཏུ་སྐྱེས་སོ་</s>
    <s id="584:2">སྙམ་དུ་རྣམ་པ་དང་བཅས་པ་དང་། ཡུལ་ཕྱོགས་དང་བཅས་པ་དང་། གཏན་ཚིགས་དང་བཅས་པར་རྣམ་པ་དུ་མར་སྔོན་གྱི་གནས་རྗེས་སུ་དྲན་ནོ། །</s>
  </p>
  <p id="585">
    <s id="585:1">དགེ་སློང་དག་ངས་ནི་ལྷའི་མིག་རྣམ་པར་དག་པ་མི་ལས་འདས་པས། སེམས་ཅན་རྣམས་འཆི་འཕོ་ཞིང་འདུག་པ་དང་། སྐྱེ་ཞིང་འདུག་པ་དང་། ཁ་དོག་བཟང་པོ་དང་། ཁ་དོག་ངན་པ་དང་། བཟང་པོ་དང་ངན་པ་དང་། བདེ་འགྲོར་འགྲོ་བ་དང་། ངན་འགྲོར་འགྲོ་བ་ཡང་རུང་སྟེ</s>
  </p>
  <p id="586">
    <s id="586:1">སེམས་ཅན་རྣམས་ལས་ཇི་ལྟ་བ་བཞིན་དུ་འགྲོ་བ། ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །</s>
  </p>
  <p id="587">
    <s id="587:1">སེམས་ཅན་འདི་དག་ནི་ལུས་ཀྱིས་ཉེས་པར་སྤྱོད་པ་དང་ལྡན་པ་ཡིན། </s>
  </p>
  <p id="588">
    <s id="588:1">ངག་གིས་ཉེས་པར་སྤྱོད་པ་དང་ལྡན་པ་ཡིན། </s>
  </p>
  <p id="589">
    <s id="589:1">ཡིད་ཀྱིས་ཉེས་པར་སྤྱོད་པ་དང་ལྡན་པ་ཡིན། </s>
  </p>
  <p id="590">
    <s id="590:1">འཕགས་པ་རྣམས་ལ་སྐུར་པ་འདེབས་པ་ཡིན། </s>
  </p>
  <p id="591">
    <s id="591:1">ལོག་པར་ལྟ་བ་ཡིན་ཏེ། </s>
  </p>
  <p id="592">
    <s id="592:1">ལོག་པར་ལྟ་བའི་ལས་དང་ཆོས་ཡང་དག་པར་བླངས་པའི་རྒྱུ་དེ་དང་རྐྱེན་དེས་ན་ལུས་དང་བྲལ་ཏེ་</s>
  </p>
  <p id="593">
    <s id="593:1">ཤི་བའི་འོག་ཏུ་ངན་སོང་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྣམས་སུ་སྐྱེ་བར་འགྱུར་རོ། །</s>
  </p>
  <p id="594">
    <s id="594:1">སེམས་ཅན་འདི་དག་ནི་ལུས་ཀྱིས་ལེགས་པར་སྤྱོད་པ་དང་ལྡན་པ་ཡིན། </s>
  </p>
  <p id="595">
    <s id="595:1">ངག་གིས་<ref folio="F.263.b"/>ལེགས་པར་སྤྱོད་པ་དང་ལྡན་པ་ཡིན། </s>
  </p>
  <p id="596">
    <s id="596:1">ཡིད་ཀྱིས་ལེགས་པར་སྤྱོད་པ་དང་ལྡན་པ་ཡིན། </s>
  </p>
  <p id="597">
    <s id="597:1">འཕགས་པ་རྣམས་ལ་སྐུར་པ་མི་འདེབས་པ་ཡིན། </s>
  </p>
  <p id="598">
    <s id="598:1">ཡང་དག་པར་ལྟ་བ་ཡིན་ཏེ། </s>
  </p>
  <p id="599">
    <s id="599:1">ཡང་དག་པར་ལྟ་བའི་ལས་དང་ཆོས་ཡང་དག་པར་བླངས་པའི་རྒྱུ་དེ་དང་རྐྱེན་དེས་ལུས་དང་བྲལ་ཏེ། </s>
  </p>
  <p id="600">
    <s id="600:1">ཤི་བའི་འོག་ཏུ་བདེ་འགྲོ་མཐོ་རིས་ཀྱི་འཇིག་རྟེན་ལྷ་རྣམས་ཀྱི་ནང་དུ་སྐྱེ་བར་འགྱུར་བར་མཐོང་ངོ་། །</s>
  </p>
  <p id="601">
    <s id="601:1">དགེ་སློང་དག་དགེ་སློང་འོད་སྲུང་གིས་ཀྱང་ལྷའི་མིག་རྣམ་པར་དག་པ་མི་ལས་འདས་པས་སེམས་ཅན་རྣམས་འཆི་འཕོས་ཤིང་འདུག་པ་དང་། སྐྱེ་ཞིང་འདུག་པ་དང་། ཁ་དོག་བཟང་པོ་དང་། ཁ་དོག་ངན་པ་དང་། བཟང་པོ་དང་ངན་པ་དང་། བདེ་འགྲོར་འགྲོ་བ་དང་། ངན་འགྲོར་འགྲོ་བ་ཡང་རུང་སྟེ</s>
  </p>
  <p id="602">
    <s id="602:1">སེམས་ཅན་རྣམས་ལས་ཅི་ལྟ་བ་བཞིན་དུ་འགྲོ་བ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །</s>
  </p>
  <p id="603">
    <s id="603:1">སེམས་ཅན་འདི་དག་ནི་ལུས་ཀྱིས་ཉེས་པར་སྤྱོད་པ་དང་ལྡན་པ་ཡིན། </s>
  </p>
  <p id="604">
    <s id="604:1">ངག་གིས་ཉེས་པར་སྤྱོད་པ་དང་ལྡན་པ་ཡིན། </s>
  </p>
  <p id="605">
    <s id="605:1">ཡིད་ཀྱིས་ཉེས་པར་སྤྱོད་པ་དང་ལྡན་པ་ཡིན། </s>
  </p>
  <p id="606">
    <s id="606:1">འཕགས་པ་རྣམས་ལ་སྐུར་པ་འདེབས་པ་ཡིན། </s>
  </p>
  <p id="607">
    <s id="607:1">ལོག་པར་ལྟ་བ་ཡིན་ཏེ། </s>
  </p>
  <p id="608">
    <s id="608:1">ལོག་པར་ལྟ་བའི་ལས་དང་ཆོས་ཡང་དག་པར་བླངས་པའི་རྒྱུ་དེ་དང་རྐྱེན་དེས་ན་ལུས་དང་བྲལ་ཏེ། </s>
  </p>
  <p id="609">
    <s id="609:1">ཤི་བའི་འོག་ཏུ་ངན་སོང་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྣམས་སུ་སྐྱེ་བར་འགྱུར་རོ། །</s>
  </p>
  <p id="610">
    <s id="610:1">སེམས་ཅན་འདི་དག་ནི་ལུས་ཀྱིས་ལེགས་པར་སྤྱོད་པ་དང་ལྡན་པ་ཡིན། </s>
  </p>
  <p id="611">
    <s id="611:1">ངག་གིས་ལེགས་པར་སྤྱོད་པ་དང་ལྡན་པ་ཡིན། </s>
  </p>
  <p id="612">
    <s id="612:1">ཡིད་ཀྱིས་ལེགས་པར་སྤྱོད་པ་དང་ལྡན་པ་ཡིན། </s>
  </p>
  <p id="613">
    <s id="613:1">འཕགས་པ་རྣམས་ལ་སྐུར་པ་མི་འདེབས་པ་ཡིན། </s>
  </p>
  <p id="614">
    <s id="614:1">ཡང་དག་པར་ལྟ་བ་ཡིན་ཏེ། </s>
  </p>
  <p id="615">
    <s id="615:1">ཡང་དག་པར་ལྟ་བའི་ལས་དང་ཆོས་ཡང་དག་པར་བླངས་པའི་རྒྱུ་དེ་དང་རྐྱེན་དེས་ལུས་དང་བྲལ་ཏེ། </s>
  </p>
  <p id="616">
    <s id="616:1">ཤི་བའི་འོག་ཏུ་བདེ་འགྲོ་མཐོ་རིས་ཀྱི་འཇིག་རྟེན་ལྷ་རྣམས་ཀྱི་ནང་དུ་སྐྱེ་བར་འགྱུར་བ་མཐོང་ངོ་། །</s>
  </p>
  <p id="617">
    <s id="617:1">དགེ་སློང་དག་ངས་ནི་ཚེ་འདི་ཉིད་ལ་ཟག་པ་རྣམས་ཟད་པས། </s>
    <s id="617:2">ཟག་པ་མེད་པའི་སེམས་རྣམ་པར་གྲོལ་བ་དང་ཤེས་རབ་རྣམ་པར་གྲོལ་བ། རང་གི་མངོན་པར་ཤེས་པས་མངོན་སུམ་དུ་བྱས་ཏེ</s>
  </p>
  <p id="618">
    <s id="618:1">བསྒྲུབས་ནས་བདག་གི་སྐྱེ་བ་ནི་ཟད་དོ། །</s>
  </p>
  <p id="619">
    <s id="619:1"><ref folio="F.264.a"/>ཚངས་པར་སྤྱོད་པ་ནི་སྤྱད་ཟིན་ཏོ། །</s>
  </p>
  <p id="620">
    <s id="620:1">བྱ་བ་ནི་བྱས་སོ། །</s>
  </p>
  <p id="621">
    <s id="621:1">འདི་ལས་སྲིད་པ་གཞན་མི་ཤེས་སོ་སྙམ་དུ་ཉམས་སུ་མྱོང་ངོ་། །</s>
  </p>
  <p id="622">
    <s id="622:1">དགེ་སློང་དག་དགེ་སློང་འོད་སྲུང་གིས་ཀྱང་ཚེ་འདི་ཉིད་ལ་ཟག་པ་རྣམས་ཟད་པས། </s>
    <s id="622:2">ཟག་པ་མེད་པའི་སེམས་རྣམ་པར་གྲོལ་བ་དང་ཤེས་རབ་རྣམ་པར་གྲོལ་བ། རང་གི་མངོན་པར་ཤེས་པས་མངོན་སུམ་དུ་བྱས་ཏེ་</s>
  </p>
  <p id="623">
    <s id="623:1">བསྒྲུབས་ནས</s>
  </p>
  <p id="624">
    <s id="624:1">བདག་གི་སྐྱེ་བ་ནི་ཟད་དོ། །</s>
  </p>
  <p id="625">
    <s id="625:1">ཚངས་པར་སྤྱོད་པ་ནི་སྤྱད་ཟིན་ཏོ། །</s>
  </p>
  <p id="626">
    <s id="626:1">བྱ་བ་ནི་བྱས་སོ། །</s>
  </p>
  <p id="627">
    <s id="627:1">འདི་ལས་སྲིད་པ་གཞན་མི་ཤེས་སོ་སྙམ་དུ་ཉམས་སུ་མྱོང་ངོ་། །</s>
  </p>
  <p id="628">
    <s id="628:1">དེར་གང་གི་ཚེ་བཅོམ་ལྡན་འདས་ཀྱིས་ཚེ་དང་ལྡན་པ་འོད་སྲུང་ཆེན་པོ་འཁོར་བརྒྱ་ཕྲག་དུ་མའི་ནང་དུ་བདག་ཉིད་དང་འདྲ་བར་ཆེ་བ་དང་རྒྱ་ཆེ་བ་ལ་བཞག་པ་དེའི་ཚེ། ལྷག་པར་ཡང་ལྷ་དང་བཅས་པའི་འཇིག་རྟེན་གྱི་བླ་མར་གྱུར་ཏོ། །</s>
  </p>
  <p id="629">
    <s id="629:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་གསོལ་པ། བཙུན་པ་བཅོམ་ལྡན་འདས་ཀྱིས་གང་གི་ཚེ། ཚེ་དང་ལྡན་པ་འོད་སྲུང་ཆེན་པོ་བདག་ཉིད་དང་འདྲ་བར་ཆེ་བ་དང་རྒྱ་ཆེ་བ་ལ་བཞག་པ། དེའི་ཚེ་ལྷག་པར་ཡང་ལྷ་དང་བཅས་པའི་འཇིག་རྟེན་གྱི་བླ་མར་གྱུར་པ་ལ་གཟིགས། </s>
  </p>
  <p id="630">
    <s id="630:1">བཅོམ་ལྡན་འདས་ཀྱིས་བཀའ་སྩལ་པ། ད་ལྟར་འབའ་ཞིག་མ་ཡིན་ཏེ། </s>
  </p>
  <p id="631">
    <s id="631:1">ཇི་ལྟར་འདས་པའི་དུས་ན་ཡང་། གང་གི་ཚེ་ངས་འདི་ལ་བཀུར་སྟི་བྱས་པ་དེའི་ཚེ། ཡུལ་ན་གནས་པའི་སྐྱེ་བོ་མང་པོ་ཐམས་ཅད་ཀྱི་བླ་མར་གྱུར་པ་དེ་ཉོན་ཅིག །</s>
  </p>
  <p id="632">
    <s id="632:1">དགེ་སློང་དག་སྔོན་བྱུང་བ་འདས་པའི་དུས་ན། </s>
  </p>
  <p id="633">
    <s id="633:1">གྲོང་ཁྱེར་བཱ་རཱ་ཎ་སཱི་ན་རྒྱལ་པོ་ཚངས་པས་བྱིན་རྒྱལ་པོ་བྱེད་དེ། </s>
  </p>
  <p id="634">
    <s id="634:1">དེའི་རིང་ལ་འབྱོར་པ་དང་རྒྱས་པ་དང་བདེ་བ་དང་ལོ་ལེགས་པ་དང་སྐྱེ་བོ་དང་མི་མང་པོས་གང་བ་དང་རྩོད་པ་དང་འཐབ་པ་ཞི་བ་དང་འཁྲུག་པ་དང་ནང་འཁྲུག་དང་ཆོམ་རྐུན་པ་དང་ནད་དང་མུ་གེ་མེད་པ་དང་འབྲས་སཱ་ལུ་དང་བུ་རམ་ཤིང་དང་བ་ལང་དང་མ་ཧེ་དང་ལྡན་པར་འདུག་སྟེ</s>
  </p>
  <p id="635">
    <s id="635:1">གནོད་པ་མེད་ཅིང་ཚེར་མ་དཀྲུགས་ལ། བུ་གཅིག་པ་སྡུག་པ་ལ་བྱ་བ་བཞིན་དུ་རྒྱལ་སྲིད་བྱས་སོ། །</s>
  </p>
  <p id="636">
    <s id="636:1">རྒྱལ་པོ་དེ་ལ་བཙུན་མོ་མང་སྟེ་བཙུན་མོ་ལྔ་བརྒྱ་ཡོད་དོ། །</s>
  </p>
  <p id="637">
    <s id="637:1">དེ་དག་དང་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་<ref folio="F.264.b"/>སྤྱོད་ཀྱང་བུ་མེད་ནས། </s>
  </p>
  <p id="638">
    <s id="638:1">བུ་འདོད་དེ་ལྷ་འོ་ཅོག་ལ་གསོལ་བ་འདེབས་སོ། །</s>
  </p>
  <p id="639">
    <s id="639:1">དེ་གསོལ་བ་འདེབས་པ་ལྷུར་བྱེད་ཀྱང་བུ་ཡང་མ་སྐྱེས། </s>
  </p>
  <p id="640">
    <s id="640:1">བུ་མོ་ཡང་མ་སྐྱེས་སོ། །</s>
  </p>
  <p id="641">
    <s id="641:1">རྒྱལ་པོ་དེ་ལ། བློན་པོ་ལྔ་བརྒྱ་ཡོད་ན་ཐམས་ཅད་ཀྱང་རྒྱགས་ཤིང་བག་མེད་པར་གནས་པ་ཤ་སྟག་གོ། །</s>
  </p>
  <p id="642">
    <s id="642:1">དེའི་བློན་པོའི་མཆོག་མཛོད་ཅེས་བྱ་བ་མཁས་ཤིང་གསལ་ལ་ཡིད་གཞུངས་པ་གཞུང་ལུགས་ཅན་དུལ་བ་དང་ལྡན་པ་བག་ཡོད་པ་ཞིག་ཀྱང་ཡོད་དོ། །</s>
  </p>
  <p id="643">
    <s id="643:1">དེ་ནས་རྒྱལ་པོ་ཚངས་པས་བྱིན། </s>
  </p>
  <p id="644">
    <s id="644:1">ཉི་འོག་གི་རྒྱལ་པོ་ཞིག་དང་མི་འཐུན་པར་གྱུར་ནས། </s>
  </p>
  <p id="645">
    <s id="645:1">རྒྱལ་པོ་ཚངས་པས་བྱིན་གྱིས་བསམས་པ། </s>
    <s id="645:2">བདག་གིས་བློན་པོ་གང་ཉི་འོག་གི་ཡུལ་དེར་བཞག་ན། </s>
  </p>
  <p id="646">
    <s id="646:1">རྒྱལ་པོ་དེ་དང་མཇལ་དུམ་བྱས་ནས། </s>
  </p>
  <p id="647">
    <s id="647:1">ཡུལ་སྲུང་ནུས་པར་འགྱུར་ཞིག་གུ་སྙམ་མོ། །</s>
  </p>
  <p id="648">
    <s id="648:1">དེ་ནས་དེས་བལྟས་ན་</s>
  </p>
  <p id="649">
    <s id="649:1">བློན་པོའི་མཆོག་མཛོད་ཅེས་བྱ་བ། མཁས་ཤིང་གསལ་ལ་ཡིད་གཞུངས་པ། གཞུང་ལུགས་ཅན་དུལ་བ་དང་ལྡན་པ། </s>
    <s id="649:2">བག་ཡོད་པ་ཞིག་འདུག་པ་དེས་རྒྱལ་པོ་དེ་དང་མཇལ་དུམ་བྱས་ནས</s>
  </p>
  <p id="650">
    <s id="650:1">བདག་གི་ཡུལ་སྲུང་ནུས་པར་འགྱུར་རོ་སྙམ་ནས། </s>
  </p>
  <p id="651">
    <s id="651:1">རྒྱལ་པོ་དེས་དེ་མཐའ་འཁོབ་རི་ཁྲོད་ཀྱི་ཡུལ་དེར་བསྐོས་ཏེ། </s>
  </p>
  <p id="652">
    <s id="652:1">ཁྱོད་སོང་ལ་དེར་འདུག་སྟེ་ངའི་ཡུལ་སྲུངས་ཤིག ། </s>
    <s id="652:2">དེས་གསོལ་པ། </s>
    <s id="652:3">ལྷས་ཇི་སྐད་བཀའ་སྩལ་པ་བཞིན་དུ་འཚལ་ལོ་ཞེས་སྨྲས་ནས། </s>
  </p>
  <p id="653">
    <s id="653:1">དེ་རི་ཁྲོད་དེར་སོང་ནས་འདུག་གོ། །</s>
  </p>
  <p id="654">
    <s id="654:1">དེ་དེར་སོང་ནས་ཀྱང་ཉི་འོག་གི་ཡུལ་དེ་བཟུང་ནས། </s>
  </p>
  <p id="655">
    <s id="655:1">ཅི་ནས་ཡུལ་དེར་གནོད་པ་ཅུང་ཟད་ཀྱང་བྱེད་མི་ནུས་པར་བྱས་སོ། །</s>
  </p>
  <p id="656">
    <s id="656:1">དེ་ནས་ཕྱི་ཞིག་ན་རྒྱལ་པོ་ཚངས་པས་བྱིན་རྒས་པའི་འོག་ཏུ་ཆུང་མ་ལ་བུ་ཆགས་ནས། </s>
  </p>
  <p id="657">
    <s id="657:1">དེ་ཟླ་བ་དགུའམ་བཅུ་ལོན་པ་དང་ཁྱེའུ་གཟུགས་བཟང་ཞིང་བལྟ་ན་སྡུག་ལ་མཛེས་པ་ཞིག་བཙས་ཏེ། </s>
  </p>
  <p id="658">
    <s id="658:1">དེའི་བཙས་སྟོན་རྒྱས་པར་བྱས་ནས་རིགས་དང་མཐུན་པར་མིང་བཏགས་ཏེ། </s>
  </p>
  <p id="659">
    <s id="659:1">འོ་མ་དང་ཞོ་དང་མར་དང་ཞུན་མར་དང་མར་གྱི་ཉིང་གུ་རྣམས་ཀྱིས་བསྐྱེད་བསྲིངས་ནས། </s>
  </p>
  <p id="660">
    <s id="660:1">དེ་གང་གི་ཚེ་འགྲོ་ནུས་པར་གྱུར་པ་དེའི་ཚེ་རྒྱལ་པོ་སེམས་པ་ལ་ཞུགས་ཏེ། </s>
  </p>
  <p id="661">
    <s id="661:1">ད་ནི་བདག་རྒས་པས་རིང་པོ་མི་ཐོགས་པར་འཆི་བར་འགྱུར་ན། </s>
  </p>
  <p id="662">
    <s id="662:1">བདག་འདས་པའི་འོག་ཏུ་བྱིས་པ་གཞོན་ནུ་འདིས། རྒྱལ་སྲིད་<ref folio="F.265.a"/>འཛིན་མི་ནུས་ན་</s>
  </p>
  <p id="663">
    <s id="663:1">འདིས་ན་བདག་ཤི་བའི་འོག་ཏུ། བདག་གི་བློན་པོའི་ནང་ན་གང་ཞིག་གིས་བདག་གི་བུ་དང་རྒྱལ་སྲིད་སྲུང་ནུས་ཞིག་གུ་སྙམ་མོ། །</s>
  </p>
  <p id="664">
    <s id="664:1">དེ་ནས་དེས་བལྟས་ན་བློན་པོ་ལྔ་བརྒྱ་པོ་ཐམས་ཅད་ནི་རྒྱགས་ཤིང་བག་མེད་པར་གནས་ན། </s>
  </p>
  <p id="665">
    <s id="665:1">གཞན་སུ་ཡོད་སྙམ་སྟེ། </s>
  </p>
  <p id="666">
    <s id="666:1">བརྟགས་ན་</s>
  </p>
  <p id="667">
    <s id="667:1">བློན་པོའི་མཆོག་མཛོད་ཅེས་བྱ་བ་མཁས་ཤིང་གསལ་ལ་ཡིད་གཞུངས་པ་གཞུང་ལུགས་ཅན་དུལ་བ་དང་ལྡན་པ་བག་ཡོད་པ་དེས་ནི་བདག་འདས་པའི་འོག་ཏུ་བུ་དང་རྒྱལ་སྲིད་སྲུང་ནུས་སོ་སྙམ་མོ། །</s>
  </p>
  <p id="668">
    <s id="668:1">དེ་ནས་དེས་བསམས་པ། </s>
    <s id="668:2">བདག་གིས་ཅི་ནས་དེ་ཡུལ་ན་གནས་པའི་སྐྱེ་བོ་མང་པོ་ཐམས་ཅད་ཀྱིས་བཀུར་བར་འགྱུར་བ་དེ་ལྟ་བུར་བཀུར་སྟི་བྱའོ་སྙམ་ནས་</s>
  </p>
  <p id="669">
    <s id="669:1">རྒྱལ་པོ་དེས་དེ་</s>
  </p>
  <p id="670">
    <s id="670:1">ལ་ཕོ་ཉ་བཏང་སྟེ</s>
  </p>
  <p id="671">
    <s id="671:1">ང་ཁྱོད་དང་ཕྲད་པར་འདོད་ཀྱིས་ཤོག་ཅིག་ཅེས་སྤྲིང་ངོ་། །</s>
  </p>
  <p id="672">
    <s id="672:1">དེ་ནས་བློན་པོའི་མཆོག་མཛོད་ཅེས་བྱ་བས་དེ་ཐོས་མ་ཐག་ཏུ་བཱ་རཱ་ཎ་སཱིར་ཆས་སོ། །</s>
  </p>
  <p id="673">
    <s id="673:1">རྒྱལ་པོ་དེས་ཀྱང་དེ་ལ་བཀུར་སྟི་བྱ་བའི་ཕྱིར། ལམ་དང་གྲོང་ཁྱེར་མཛེས་པར་བྱེད་དུ་བཅུག་ནས་རྒྱལ་པོ་དེས་དཔུང་གི་ཚོགས་ཡན་ལག་བཞི་གོ་བསྐོན་ནས། </s>
  </p>
  <p id="674">
    <s id="674:1">རང་ཉིད་ཀྱིས་བློན་པོའི་མཆོག་མཛོད་ཅེས་བྱ་བ་བསུ་ནས། </s>
  </p>
  <p id="675">
    <s id="675:1">རྒྱལ་པོ་ཚངས་པས་བྱིན་གྱིས་བར་སྐབས་གང་དུ་དེ་དང་ཕྲད་པའི་བར་སྐབས་དེར། གླང་པོ་ཆེ་ལས་བབས་ནས་ཡང་དག་པར་དགའ་བར་བྱས་ཏེ། </s>
  </p>
  <p id="676">
    <s id="676:1">མགུལ་ནས་འཇུས་ནས་བཞོན་པ་གཅིག་ལ་ཞོན་ཏེ། </s>
  </p>
  <p id="677">
    <s id="677:1">འབྱོར་པ་ཆེན་པོ་དང་ལྡན་པས་གྲོང་ཁྱེར་བཱ་རཱ་ཎ་སཱིར་སོང་ནས་</s>
  </p>
  <p id="678">
    <s id="678:1">སྟན་གཅིག་ལ་འདུག་ཏུ་བཅུག་སྟེ་ཁ་ཟས་གཅིག་ཏུ་གཡོས་པ་དང་སྡེར་གཅིག་ཏུ་ཟན་ཟོས་ནས་</s>
  </p>
  <p id="679">
    <s id="679:1">ནོར་གྱི་ཕུང་པོ་ཆེན་པོ་བྱིན་ནོ། །</s>
  </p>
  <p id="680">
    <s id="680:1">བྱིན་ནས་ཀྱང་རྒྱལ་པོ་དེས་དེ་ལ་སྨྲས་པ། </s>
    <s id="680:2">མཛོད་ད་ནི་ང་རྒས་ཏེ། </s>
  </p>
  <p id="681">
    <s id="681:1">རིང་པོར་མི་ཐོགས་པར་འཆི་བར་འགྱུར་ལ། </s>
    <s id="681:2">བློན་པོ་ལྔ་བརྒྱ་པོ་འདི་རྣམས་ཀྱིས་ང་ཤི་བའི་འོག་ཏུ་རྒྱལ་པོ་བྱིས་པ་ཡིན་སྙམ་སྟེ། </s>
  </p>
  <p id="682">
    <s id="682:1">གཞོན་ནུ་ལ་བརྙས་པར་འགྱུར་དུ་འོང་ལ། </s>
    <s id="682:2">ང་ཤི་བའི་འོག་ཏུ་ཁྱོད་ཀྱིས་བུ་དང་། རྒྱལ་སྲིད་སྲུང་ནུས་པས་ན་ངས་ཁྱོད་ལ་བུ་དང་རྒྱལ་སྲིད་གཏད་ཀྱིས། ང་ཤི་བའི་འོག་ཏུ་འདི་གཉིས་བསྲུང་བར་གྱིས་ཤིག་ཅེས་བྱས་<ref folio="F.265.b"/>སོ། །</s>
  </p>
  <p id="683">
    <s id="683:1">བློན་པོའི་མཆོག་མཛོད་ཀྱིས་གསོལ་པ། ལྷས་ཇི་སྐད་བཀའ་སྩལ་པ་བཞིན་དུ་འཚལ་ལོ། །</s>
  </p>
  <p id="684">
    <s id="684:1">དེ་ནས་ཕྱི་ཞིག་ན་རྒྱལ་པོ་ཚངས་བྱིན་ནད་ཀྱིས་ཐེབས་ནས། </s>
  </p>
  <p id="685">
    <s id="685:1">དེ་རྩ་བ་དང་སྡོང་བུ་དང་ལོ་མ་དང་མེ་ཏོག་དང་འབྲས་བུའི་སྨན་རྣམས་ཀྱིས་རིམ་གྲོ་བྱས་ཀྱང་སོས་པར་བྱེད་མ་ནུས་ནས། </s>
  </p>
  <p id="686">
    <s id="686:1">དེས་རྒྱལ་བུ་རྒྱལ་སར་བཅུག་སྟེ། </s>
  </p>
  <p id="687">
    <s id="687:1">བློན་པོའི་མཆོག་མཛོད་ལ་གཏད་ནས་ཤི་བའི་འོག་ཏུ་རྒྱལ་པོའི་བུ་དང་ཡུལ་བསྲུངས་ནས་ཕྱོགས་སུ་བསྒྲགས་སོ། །</s>
  </p>
  <p id="688">
    <s id="688:1">དེ་ནས་དེས་རྒྱལ་པོ་བགྲེས་པོ་ཤི་བའི་འོག་ཏུ། དེས་དེ</s>
  </p>
  <p id="689">
    <s id="689:1">འི་འདབ་བཏང་ནས་</s>
  </p>
  <p id="690">
    <s id="690:1">བློན་པོ་ལྔ་བརྒྱ་པོ་བསྡུས་ཏེ་</s>
  </p>
  <p id="691">
    <s id="691:1">བསྒོ་བ། </s>
    <s id="691:2">ཁྱོད་ཇི་ལྟར་ཡང་རྒྱལ་པོ་བགྲེས་པོ་ནོངས་པས་གཞན་སུ་ཡང་བདག་ཅག་སྡུད་པ་མེད་དོ་སྙམ་དུ་མ་སེམས་ཤིག །</s>
    <s id="691:3">ངས་ཁྱེད་ཀུན་ལ་ཡུལ་གྱི་བགོ་བཤའ་བྱའོ། །</s>
  </p>
  <p id="692">
    <s id="692:1">བདག་ཅག་གིས་ཅི་ནས་རྒྱལ་པོ་འདི་བྱིས་པ་ཡིན་ཡང་སུས་ཀྱང་མི་ཚུགས་པར་བྱའོ་ཞེས་བྱས་ནས། </s>
  </p>
  <p id="693">
    <s id="693:1">དེས་བློན་པོ་ལྔ་བརྒྱ་པོ་དེ་དག་ལ་ཡུལ་གྱི་བགོ་བཤའ་བྱས་སོ། །</s>
  </p>
  <p id="694">
    <s id="694:1">རྒྱལ་པོའི་བུ་དེ་ཡང་ནང་མི་དང་བཅས་པར་དེ་ཉིད་ཀྱིས་བསྲུངས་སོ། །</s>
  </p>
  <p id="695">
    <s id="695:1">དེ་ནས་དེ་གང་གི་ཚེ་ཆེར་སྐྱེས་པ་དེའི་ཚེ། བློན་པོའི་མཆོག་མཛོད་ཀྱིས་གསོལ་པ། </s>
    <s id="695:2">ལྷ་རྒྱལ་པོ་ཡབ་ཀྱིས་ལྷ་དང་རྒྱལ་སྲིད་བདག་ལ་གཏད་ནས། </s>
  </p>
  <p id="696">
    <s id="696:1">ཡབ་ནོངས་པའི་འོག་ཏུ་བདག་གིས་ལྷ་དང་རྒྱལ་སྲིད་བསྲུངས་སོ་ཞེས་བྱས་སོ། །</s>
  </p>
  <p id="697">
    <s id="697:1">དགེ་སློང་དག་ཇི་སྙམ་དུ་སེམས། </s>
    <s id="697:2">དེའི་ཚེ་བློན་པོའི་མཆོག་མཛོད་ཅེས་བྱ་བར་གྱུར་པ། བྱང་ཆུབ་སེམས་དཔའི་སྤྱོད་པ་དང་ལྡན་པར་གྱུར་པ་གང་ཡིན་པ་དེ་ནི་འོད་སྲུང་འདི་ཁོ་ན་ཡིན་ཏེ</s>
  </p>
  <p id="698">
    <s id="698:1">དེར་ཡང་གང་གི་ཚེ་ངས་བཀུར་སྟི་ཆེན་པོས་བཀུར་སྟི་བྱས་པ་དེའི་ཚེ། ཡུལ་ན་གནས་པའི་སྐྱེ་བོ་མང་པོ་ཐམས་ཅད་ཀྱི་བླ་མར་གྱུར་ཏོ། །</s>
  </p>
  <p id="699">
    <s id="699:1">ད་ལྟར་ཡང་གང་གི་ཚེ་ངས་འདི་ལ་བཀུར་སྟི་བྱས་ཏེ། </s>
  </p>
  <p id="700">
    <s id="700:1">བདག་ཉིད་དང་འདྲ་བར་ཆེ་བ་དང་རྒྱ་ཆེ་བ་ལ་བཞག་པ་དེའི་ཚེ་འདི་ནི་འཇིག་རྟེན་ཐམས་ཅད་ཀྱི་བླ་མར་གྱུར་ཏོ།། །།</s>
  </p>
  <p id="701">
    <s id="701:1">ལས་བརྒྱ་ཐམ་པ། བམ་པོ་ཉི་ཤུ་གསུམ་པ། </s>
    <s id="701:2">ཀུན་དགའ་བོ་ཞེས་བྱ་བ་ནི། </s>
    <s id="701:3">གང་གི་ཚེ་ཚེ་དང་ལྡན་པ་ཀུན་དགའ་བོ་རབ་ཏུ་ཕྱུང་སྟེ། </s>
  </p>
  <p id="702">
    <s id="702:1">ཆོས་ཀྱི་ཕུང་པོ་བརྒྱད་ཁྲི་བཞི་སྟོང་ལོབས་ནས། </s>
  </p>
  <p id="703">
    <s id="703:1">བཅོམ་ལྡན་འདས་ཀྱིས་ཀྱང་། <ref folio="F.266.a"/>ཐོས་པ་འཛིན་པ་རྣམས་དང་ཐོས་པ་བསགས་པ་རྣམས་ཀྱི་མཆོག་ཏུ་བསྟན་པ་དང་། </s>
    <s id="703:2">ཚེ་དང་ལྡན་པ་འོད་སྲུང་ཆེན་པོ་ཡང་། བཅོམ་ལྡན་འདས་ཀྱིས་བདག་ཉིད་དང་འདྲ་བར་ཆེ་བ་དང་རྒྱ་ཆེ་བར་སྟོན་པ་དེའི་ཚེ། དེ་གཉི་ག་ལྷ་དང་བཅས་པའི་འཇིག་རྟེན་གྱི་བླ་མར་གྱུར་ཏོ། །</s>
  </p>
  <p id="704">
    <s id="704:1">དེ་ནས་བཅོམ་ལྡན་འདས་ཀྱིས་དགོངས་པ། </s>
    <s id="704:2">དགེ་སློང་འདི་ཉིད་ཀྱིས་ནི་ང་ཡོངས་སུ་མྱ་ངན་ལས་འདས་ནས་བསྟན་པའི་དོན་བྱེད་ནུས་པར་འགྱུར་ཏེ། </s>
  </p>
  <p id="705">
    <s id="705:1">གཅིག་གིས་ནི་ཐོས་པའི་མཛོད་སྲུང་བར་ནུས་སོ། །</s>
  </p>
  <p id="706">
    <s id="706:1">གཅིག་གིས་ནི་བསྟན་པའི་དོན་བྱེད་ནུས་པར་འགྱུར་རོ་</s>
    <s id="706:2">སྙམ་དུ་དགོངས་ནས། </s>
  </p>
  <p id="707">
    <s id="707:1">བཅོམ་ལྡན་འདས་ཀུ་ཤའི་གྲོང་ཁྱེར་དུ་ཆས་ཏེ་གཤེགས་སོ། །</s>
  </p>
  <p id="708">
    <s id="708:1">དེ་ནས་བཅོམ་ལྡན་འདས་ཡོངས་སུ་མྱ་ངན་ལས་འདའ་བའི་ཚེ། འདི་སྙམ་དུ་དགོངས་ཏེ་</s>
    <s id="708:2">གལ་ཏེ་མི་རྣམས་འབའ་ཞིག་ལ་བསྟན་པ་གཏད་དེ། </s>
  </p>
  <p id="709">
    <s id="709:1">མི་མ་ཡིན་པ་རྣམས་ལ་མ་གཏད་ན་</s>
  </p>
  <p id="710">
    <s id="710:1">ཡང་ཡུན་རིང་དུ་གནས་པར་མི་འགྱུར་ལ། </s>
    <s id="710:2">གལ་ཏེ་མི་མ་ཡིན་པ་རྣམས་འབའ་ཞིག་ལ་གཏད་དེ་</s>
  </p>
  <p id="711">
    <s id="711:1">མི་རྣམས་ལ་མ་གཏད་ན་</s>
  </p>
  <p id="712">
    <s id="712:1">ཡང་ཡུན་རིང་དུ་གནས་པར་མི་འགྱུར་གྱིས། </s>
    <s id="712:2">མ་ལ་ངས་ལྷ་དང་མི་རྣམས་དང་དགེ་སློང་དེ་གཉིས་ལ་བསྟན་པ་གཏད་ན</s>
  </p>
  <p id="713">
    <s id="713:1">ལྷ་དང་མི་རྣམས་ཀྱིས་ཀྱང་ཡོངས་སུ་གཟུང་ལ་དགེ་སློང་གཉིས་ཀྱིས་ཀྱང་ཡོངས་སུ་བཟུང་བས་བསྟན་པ་ཡུན་རིང་དུ་གནས་པར་འགྱུར་རོ་</s>
    <s id="713:2">སྙམ་དུ་དགོངས་ནས་</s>
  </p>
  <p id="714">
    <s id="714:1">བཅོམ་ལྡན་འདས་ཀྱིས་ཚེ་དང་ལྡན་པ་འོད་སྲུང་ཆེན་པོ་ལ་བཀའ་སྩལ་པ། </s>
    <s id="714:2">འོད་སྲུང་ཁྱོད་ང་ཡོངས་སུ་མྱ་ངན་ལས་འདས་པའི་འོག་ཏུ་བསྟན་པའི་དོན་བྱས་ཏེ</s>
  </p>
  <p id="715">
    <s id="715:1">སྡེ་སྣོད་གསུམ་ཡང་དག་པར་བསྡུས་ནས་</s>
    <s id="715:2">དགེ་སློང་ཀུན་དགའ་བོས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="716">
    <s id="716:1">དགྲ་བཅོམ་པ་ཉིད་མངོན་སུམ་དུ་མ་བྱས་ཀྱི་བར་དུ་ཡོངས་སུ་མྱ་ངན་ལས་འདའ་བར་མ་བྱེད་ཅིག །</s>
  </p>
  <p id="717">
    <s id="717:1">དེར་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། </s>
    <s id="717:2">ཀུན་དགའ་བོ་ཁྱོད་ཀྱང་དྲང་སྲོང་ཉི་མའི་གུང་རབ་ཏུ་མ་བྱུང་གི་བར་དུ་མྱ་ངན་ལས་འདའ་བར་མ་བྱེད་ཅིག །</s>
  </p>
  <p id="718">
    <s id="718:1">དེ་ལ་ཡང་ཁྱོད་ཀྱིས་འདི་སྐད་ཅེས་གྱིས་ཤིག །ཀླུའི་རྒྱལ་པོ། ཧུ་ལུ་རུ་བཏུལ་ཏེ། </s>
  </p>
  <p id="719">
    <s id="719:1"><ref folio="F.266.b"/>ཁ་ཆེའི་ཡུལ་བཙུགས་ནས་དེར་བསྟན་པ་གནས་པར་བྱས་ཏེ། </s>
  </p>
  <p id="720">
    <s id="720:1">རྒྱས་པར་བྱས་ནས་དེ་བཞིན་དུ་ཁྱིམ་བདག་གསོ་མ་ཅན་རབ་ཏུ་ཕྱུང་སྟེ། </s>
  </p>
  <p id="721">
    <s id="721:1">དེས་ཀྱང་ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བྱས་ཏེ། </s>
  </p>
  <p id="722">
    <s id="722:1">དེ་ལ་ཁྱོད་ཀྱིས་ཐོས་པ་རྣམས་མ་གཏད་ཀྱི་བར་དུ་མྱ་ངན་ལས་འདའ་བར་མ་བྱེད་ཅིག །</s>
  </p>
  <p id="723">
    <s id="723:1">གསོ་མ་ཅན་ལ་ཡང་འདི་སྐད་ཅེས་གྱིས་ཤིག །</s>
    <s id="723:2">ཁྱོད་ཀྱིས་ཀྱང་ཀླུའི་རྒྱལ་པོ་གར་མཁན་དང་དཔའ་བོ་གཉིས་བཏུལ་ཏེ། </s>
  </p>
  <p id="724">
    <s id="724:1">གར་མཁན་དང་དཔའ་བོའི་དགོན་པའི་གནས་བཙུགས་ནས། </s>
  </p>
  <p id="725">
    <s id="725:1">དེ་བཞིན་དུ་ཡུལ་བཅོམ་བརླག་ཏུ་སྤོས་འཚོང་སྲུང་བ་ཞེས་བྱ་བ་ཞིག་ཡོད་དེ། </s>
  </p>
  <p id="726">
    <s id="726:1">དེའི་བུ་ཉེ་སྲུང་ཞེས་བྱ་བ་ཞིག་འབྱུང་བར་འགྱུར་བ་དེ་རབ་ཏུ་ཕྱུང་ནས། </s>
  </p>
  <p id="727">
    <s id="727:1">དེས་ཀྱང་དགྲ་བཅོམ་པ་ཉིད་མངོན་སུམ་དུ་བྱས་ནས། </s>
  </p>
  <p id="728">
    <s id="728:1">དེ་ལ་ཡང་ཐོས་པ་རྣམས་མ་གཏད་ཀྱི་བར་དུ་ཡོངས་སུ་མྱ་ངན་ལས་འདའ་བར་མ་བྱེད་ཅིག ། </s>
  </p>
  <p id="729">
    <s id="729:1">ཉེ་སྲུང་ལ་ཡང་འདི་སྐད་ཅེས་གྱིས་ཤིག །</s>
    <s id="729:2">ཁྱོད་ཀྱིས་ཀྱང་རིགས་ཀྱི་བུ་བློ་ལྡན་རབ་ཏུ་ཕྱུང་སྟེ་དེས་ཀྱང་དགྲ་བཅོམ་པ་ཉིད་མངོན་སུམ་དུ་བྱས་ཏེ། </s>
  </p>
  <p id="730">
    <s id="730:1">དེ་ལ་ཡང་ཐོས་པ་རྣམས་མ་གཏད་ཀྱི་བར་དུ་ཡོངས་སུ་མྱ་ངན་ལས་འདའ་བར་མ་བྱེད་ཅིག །</s>
  </p>
  <p id="731">
    <s id="731:1">དེ་ལ་ཡང་འདི་སྐད་ཅེས་གྱིས་ཤིག །</s>
    <s id="731:2">ཁྱོད་ཀྱིས་ཀྱང་ཡུལ་དམར་ཅན་གྱི་བུ་ཞེས་བྱ་བར་ཟས་དུག་ཅན་གྱི་བསམ་པ་མ་བྱས་ཀྱི་བར་དུ། ཡོངས་སུ་མྱ་ངན་ལས་འདའ་བར་མ་བྱེད་ཅིག་ཅེས་གྱིས་ཤིག་ཅེས་གསུངས་སོ། །</s>
  </p>
  <p id="732">
    <s id="732:1">དེ་ནས་ཚེ་དང་ལྡན་པ་འོད་སྲུང་ཆེན་པོ་དང་ཚེ་དང་ལྡན་པ་ཀུན་དགའ་བོ་སྟན་ལས་ལངས་ནས་བླ་གོས་ཕྲག་པ་གཅིག་ཏུ་གཟར་ཏེ། </s>
  </p>
  <p id="733">
    <s id="733:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="734">
    <s id="734:1">བཅོམ་ལྡན་འདས་ཀྱིས་ཇི་སྐད་བཀའ་སྩལ་པ་བཞིན་དུ་འཚལ་ལོ། །</s>
  </p>
  <p id="735">
    <s id="735:1">དེར་བཅོམ་ལྡན་འདས་ཀྱིས་ཚེ་དང་ལྡན་པ་འོད་སྲུང་ཆེན་པོ་ལ་བཀའ་སྩལ་པ། </s>
    <s id="735:2">འོད་སྲུང་ཁྱོད་སོང་ལ་སོ་སོ་སྐྱེ་བོའི་དགེ་འདུན་དག་ཁྲིད་དེ་</s>
  </p>
  <p id="736">
    <s id="736:1">ལྗོངས་རྒྱུ་ཞིང་སོང་ཤིག་</s>
    <s id="736:2">ང་ཡོངས་སུ་མྱ་ངན་ལས་འདས་པ་དང་དེའི་སྔ་རོལ་ཏུ་འཁྲུག་ལོང་བྱེད་པར་མི་འགྱུར་བར་གྱིས་ཤིག ། <ref folio="F.267.a"/></s>
    <s id="736:3">གསོལ་པ། བཙུན་པ་དེ་བཞིན་དུ་འཚལ་ལོ་ཞེས་བྱས་ནས</s>
  </p>
  <p id="737">
    <s id="737:1">ཚེ་དང་ལྡན་པ་འོད་སྲུང་ཆེན་པོས་སོ་སོ་སྐྱེ་བོའི་དགེ་འདུན་དག་ཁྲིད་དེ་ལྗོངས་རྒྱུ་ཞིང་སོང་ངོ་། །</s>
  </p>
  <p id="738">
    <s id="738:1">དེ་ནས་ཚེ་དང་ལྡན་པ་འོད་སྲུང་ཆེན་པོ་སོང་ནས་རིང་པོ་མ་ལོན་པར། བཅོམ་ལྡན་འདས་ཀྱིས་འཇིག་རྟེན་པའི་དགོངས་པ་བསྐྱེད་དེ། </s>
  </p>
  <p id="739">
    <s id="739:1">ཀྱེ་མ་ལྷའི་དབང་པོ་བརྒྱ་བྱིན་དང་རྒྱལ་པོ་ཆེན་པོ་བཞི་པོ་ཡུལ་འཁོར་སྲུང་དང་འཕགས་སྐྱེས་པོ་དང་མིག་མི་བཟང་དང་རྣམ་ཐོས་ཀྱི་བུ་རྣམས་ང་ལ་ལྟར་འོངས་ན་</s>
  </p>
  <p id="740">
    <s id="740:1">ལེགས་སོ་སྙམ་དུ་དགོངས་ནས</s>
  </p>
  <p id="741">
    <s id="741:1">བཅོམ་ལྡན་འདས་ཀྱིས་ཅི་ནས་ལྷའི་དབང་པོ་བརྒྱ་བྱིན་དང་། རྒྱལ་པོ་ཆེན་པོ་བཞིའི་ལྷའི་ནང་ནས་མི་སྣང་བར་གྱུར་ཏེ། </s>
  </p>
  <p id="742">
    <s id="742:1">བཅོམ་ལྡན་འདས་ཀྱི་སྤྱན་སྔར་འདུག་པར་འགྱུར་བ་དེ་ལྟར་བྱིན་གྱིས་བརླབས་སོ། །</s>
  </p>
  <p id="743">
    <s id="743:1">དེ་ནས་དེ་དག་གིས་བཅོམ་ལྡན་འདས་ལ་ལྷའི་མེ་ཏོག་ཨུད་པ་ལ་དང་ཀུ་མུ་ད་དང་པད་མ་དཀར་པོ་རྣམས་ཀྱིས་གཏོར་ནས་བཅོམ་ལྡན་འདས་ཀྱི་སྤྱན་སྔར་འཁོད་དེ། </s>
  </p>
  <p id="744">
    <s id="744:1">དེར་བཅོམ་ལྡན་འདས་ཀྱིས་ལྷའི་དབང་པོ་བརྒྱ་བྱིན་དང་རྒྱལ་པོ་ཆེན་པོ་བཞི་ལ་བཀའ་སྩལ་པ། དབང་པོ་དག་དེ་བཞིན་གཤེགས་པ་ནི་རིང་པོ་མི་ཐོགས་པར། ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའ་བར་འགྱུར་གྱིས། </s>
    <s id="744:2">ང་ཡོངས་སུ་མྱ་ངན་འདས་པའི་འོག་ཏུ། ཁྱེད་ཀྱིས་བསྟན་པ་བསྲུང་བར་གྱིས་ཤིག །</s>
    <s id="744:3">དབང་པོ་དག་ལོ་སྟོང་འདས་པའི་འོག་ཏུ་བསྟན་པ་ནུབ་ཏུ་ཆ་བའི་ཚེ། འཇིག་རྟེན་ན་ཆོས་མ་ཡིན་པའི་ཤས་ཆེ་ཞིང་དགེ་བ་བཅུའི་ལས་ཀྱི་ལམ་ལས་ཡོངས་སུ་ཉམས་པར་གྱུར་པ་ན། </s>
  </p>
  <p id="745">
    <s id="745:1">འཛམ་བུའི་གླིང་དུ་མི་བདེ་བའི་རླུང་ལྡང་བར་འགྱུར་ཏེ། </s>
  </p>
  <p id="746">
    <s id="746:1">མི་བདེ་བའི་རླུང་ལངས་པས་ཆར་འབབ་པར་མི་འགྱུར་རོ། །</s>
  </p>
  <p id="747">
    <s id="747:1">ཆར་མ་བབ་པས་ཆུ་ཀླུང་དང་ཁྲོན་པ་རྣམས་ཆུ་ཉུང་བར་འགྱུར་ཞིང་ཤིང་ལྗོན་པ་རྣམས་ཀྱང་མེ་ཏོག་དང་འབྲས་བུ་མེད་པར་འགྱུར་རོ། །</s>
  </p>
  <p id="748">
    <s id="748:1">ལོ་ཏོག་རྣམས་ཀྱང་འབྲས་བུ་མེད་པ་དང་མཐུ་མེད་པར་འགྱུར་ལ། དེ་དག་ཀྱང་སེར་བས་མེད་པར་བྱེད་དོ། །</s>
  </p>
  <p id="749">
    <s id="749:1">འབྲུ་རྣམས་ཀྱང་མ་རུང་བར་གྱུར་པས་མུ་གེ་འབྱུང་བར་འགྱུར་རོ། །</s>
  </p>
  <p id="750">
    <s id="750:1">མུ་གེ་བྱུང་ནས་མི་རྣམས་<ref folio="F.267.b"/>ཟས་སུ་ཁྲེ་རྒོད་ཟ་བར་འགྱུར་ཏེ། </s>
  </p>
  <p id="751">
    <s id="751:1">ཉམ་སྟོབས་ཆུང་ཞིང་གཟི་བྱིན་ཆུང་བར་འགྱུར་རོ། །</s>
  </p>
  <p id="752">
    <s id="752:1">ཤ་ཀའི་མི་དང་ཡ་བ་ན་དང་བ་ལྷི་ཀ་དང་རྒྱལ་པོ་དང་ཆོམ་རྐུན་གྱིས་འཇིག་རྟེན་རྣམས་ལ་གནོད་པ་བྱེད་པར་འགྱུར་རོ། །</s>
  </p>
  <p id="753">
    <s id="753:1">ཤ་ཀའི་མི་དང་ཡ་བ་ན་དང་བ་ལྷི་ཀ་དང་རྒྱལ་པོ་དང་ཆོམ་རྐུན་གྱིས་གནོད་པ་བྱས་ནས་</s>
  </p>
  <p id="754">
    <s id="754:1">དེ་བཞིན་གཤེགས་པའི་གཙུག་ཏོར་དང་མཆེ་བ་དང་ལྷུང་བཟེད་མཆོད་རྟེན་དང་འདྲ་བ་རྣམས་ཤར་ཕྱོགས་ཀྱི་ཡུལ་དུ་ཁྱེར་བའི་འོག་ཏུ་ལྷོ་ཕྱོགས་ནས་མཐའ་འཁོབ་ཀྱི་རྒྱལ་པོ་ཤ་ཀ་ཞེས་བྱ་བ་གཡོག་འཁོར་འབུམ་དང་ལྡན་པ་འོང་བར་འགྱུར་ཏེ</s>
  </p>
  <p id="755">
    <s id="755:1">དགེ་འདུན་གྱི་གཙུག་ལག་ཁང་རྣམས་འཇིག་པར་བྱེད་ཅིང་། མཆོད་རྟེན་རྣམས་འདྲལ་བར་བྱེད་ལ་དགེ་སློང་རྣམས་ཀྱང་གསོད་པར་བྱེད་དོ། །</s>
  </p>
  <p id="756">
    <s id="756:1">ནུབ་ཕྱོགས་ནས་ནི་མཐའ་འཁོབ་ཀྱི་རྒྱལ་པོ་བ་ལྷི་ཀ་ཞེས་བྱ་བ་གཡོག་འཁོར་འབུམ་དང་ལྡན་པ་འོང་བར་འགྱུར་ཏེ། </s>
  </p>
  <p id="757">
    <s id="757:1">དགེ་འདུན་གྱི་གཙུག་ལག་ཁང་རྣམས་འཇིག་པར་བྱེད་ཅིང་། མཆོད་རྟེན་རྣམས་འདྲལ་བར་བྱེད་ལ་དགེ་སློང་རྣམས་ཀྱང་གསོད་པར་བྱེད་དོ། །</s>
  </p>
  <p id="758">
    <s id="758:1">བྱང་ཕྱོགས་ནས་ནི་མཐའ་འཁོབ་ཀྱི་རྒྱལ་པོ་ཡ་བ་ན་ཞེས་བྱ་བ་གཡོག་འཁོར་འབུམ་དང་ལྡན་པ་འོང་བར་འགྱུར་ཏེ། </s>
  </p>
  <p id="759">
    <s id="759:1">དགེ་འདུན་གྱི་གཙུག་ལག་ཁང་རྣམས་འཇིག་པར་བྱེད་ཅིང་མཆོད་རྟེན་རྣམས་འདྲལ་བར་བྱེད་ལ། དགེ་སློང་རྣམས་ཀྱང་གསོད་པར་བྱེད་དོ། །</s>
  </p>
  <p id="760">
    <s id="760:1">དེས་ན་མི་དང་ཆོམ་རྐུན་དང་རྒྱལ་པོའི་ནན་གྱིས་དཔྱས་གནོད་པར་གྱུར་ནས། </s>
  </p>
  <p id="761">
    <s id="761:1">དགེ་སློང་རྣམས་ཤར་ཕྱོགས་ཀྱི་ཡུལ་དུ་འདོང་བར་འགྱུར་རོ། །</s>
  </p>
  <p id="762">
    <s id="762:1">དབང་པོ་དག་དེའི་ཚེ་ཡུལ་ཀཽ་ཤཱཾ་བཱི་ཞེས་བྱ་བར་རྒྱལ་པོ་དབང་ཆེན་སྡེ་ཞེས་བྱ་བ། གཡོག་འཁོར་འབུམ་དང་ལྡན་པ་ཞིག་འབྱུང་བར་འགྱུར་ཏེ། </s>
  </p>
  <p id="763">
    <s id="763:1">དེའི་བུ་ལུས་གོ་ཆ་གྱོན་པ་ལག་པ་ཁྲག་ཅན་ཚན་པོ་ཆེའི་སྟོབས་དང་ལྡན་པ་ཞིག་བཙའ་བར་འགྱུར་ལ། </s>
    <s id="763:2">དེ་ཁོ་ནའི་ཉིན་པར་རྒྱལ་པོ་དེའི་བློན་པོ་ལྔ་བརྒྱའི་བུ་ཡང་། ལུས་གོ་ཆ་གྱོན་པ་ལག་པ་ཁྲག་ཅན་ཚན་པོ་ཆེའི་སྟོབས་དང་ལྡན་པ་ཤ་སྟག་བཙའ་བར་འགྱུར་ཏེ</s>
  </p>
  <p id="764">
    <s id="764:1">དེ་ཁོ་ནའི་ཉིན་པར་ཡུལ་ཀཽ་ཤཱཾ་བཱིར་ཁྲག་གི་ཆར་འབབ་པར་འགྱུར་རོ། །</s>
  </p>
  <p id="765">
    <s id="765:1">དེ་ནས་རྒྱལ་པོས་མཚན་མཁན་རྣམས་ལ་སྨྲས་ན། </s>
  </p>
  <p id="766">
    <s id="766:1">དེ་དག་ན་རེ་ལྷ་འདི་<ref folio="F.268.a"/>ནི་ས་སྟེང་ཐམས་ཅད་དུ་རྒྱལ་པོ་གཅིག་པུར་འགྱུར་ཏེ། </s>
  </p>
  <p id="767">
    <s id="767:1">དེ་ལྟ་ལགས་ཀྱིས་ཀྱང་སེམས་ཅན་མང་པོ་ཁ་འདོག་པར་འགྱུར་ལགས་སོ་ཞེས་ལུང་བསྟན་ཏོ།།</s>
  </p>
  <p id="768">
    <s id="768:1">དེ་ནས་བཙས་སྟོན་བྱས་ནས་བུ་དེ་ཆེ་བར་གྲགས་པ་དང་བཟོད་པར་དཀའ་བ་ཞིག་སྟེ། </s>
  </p>
  <p id="769">
    <s id="769:1">དེའི་མིང་བཟོད་པར་དཀའ་བ་ཞེས་བྱ་བར་འདོགས་པར་འགྱུར་རོ། །</s>
  </p>
  <p id="770">
    <s id="770:1">དེ་གང་གི་ཚེ་ཆེར་སྐྱེས་པ་དེའི་ཚེ་མཐའ་འཁོབ་ཀྱི་རྒྱལ་པོ་དེ་དག་གིས་ལོ་བཅུ་གཉིས་ཀྱི་བར་དུ་སྐྱེ་བོ་ཕལ་པོ་ཆེ་ཁ་འདོག་པར་བྱེད་ཅིང་ཤར་ཕྱོགས་ཀྱི་ཡུལ་དུ་འགྲོ་བར་འགྱུར་རོ། །</s>
  </p>
  <p id="771">
    <s id="771:1">དེ་ནས་རྒྱལ་པོ་དབང་ཆེན་སྡེས་དེ་ཐོས་ཏེ། </s>
  </p>
  <p id="772">
    <s id="772:1">འཇིགས་ཤིང་མི་དགའ་བ་སྐྱེས་ནས། </s>
  </p>
  <p id="773">
    <s id="773:1">དེ་ལ་ལྷ་རྣམས་ཀྱིས་བསྟན་པ། </s>
    <s id="773:2">གཞོན་ནུ་བཟོད་པར་དཀའ་བ་རྒྱལ་སར་ཆུག་ཤིག་དང་། </s>
    <s id="773:3">དེས་མཐའ་འཁོབ་ཀྱི་རྒྱལ་པོ་དེ་དག་ཚར་ཆོད་པར་འགྱུར་རོ་ཞེས་སྟོན་པར་འགྱུར་རོ། །</s>
  </p>
  <p id="774">
    <s id="774:1">དེ་ནས་རྒྱལ་པོ་དབང་ཆེན་སྡེས་མགོ་བོ་ལས་ཅོད་པན་དང་དབུ་རྒྱན་ཕུད་དེ། </s>
  </p>
  <p id="775">
    <s id="775:1">གཞོན་ནུ་བཟོད་པར་དཀའ་བ་རྒྱལ་སར་བཅུག་པར་འགྱུར་རོ། །</s>
  </p>
  <p id="776">
    <s id="776:1">དེ་ནས་རྒྱལ་པོ་བཟོད་པར་དཀའ་བས་བློན་པོ་ལྔ་བརྒྱའི་བུ་དེ་དག་བློན་པོའི་མཆོག་ཏུ་བཅུག་ནས། </s>
  </p>
  <p id="777">
    <s id="777:1">བློན་པོ་ལྔ་བརྒྱ་པོ། དེ་དག་དང་ལྷན་ཅིག་ཏུ་གོ་བགོས་ཏེ། </s>
  </p>
  <p id="778">
    <s id="778:1">མཐའ་འཁོབ་ཀྱི་རྒྱལ་པོ་དེ་དག་དང་གཡུལ་འགྱེད་པའི་ཕྱིར་འདྲེན་པར་འགྱུར་ཏེ། </s>
  </p>
  <p id="779">
    <s id="779:1">དེས་མཐའ་འཁོབ་ཀྱི་རྒྱལ་པོ་གསུམ་པོ་གཡོག་འཁོར་འབུམ་འབུམ་དང་ལྡན་པ་དེ་དག་ཁ་བཏགས་ནས། </s>
  </p>
  <p id="780">
    <s id="780:1">སའི་སྟེང་ཐམས་ཅད་དུ་རྒྱལ་པོ་གཅིག་པུར་འགྱུར་ཏེ། </s>
  </p>
  <p id="781">
    <s id="781:1">བཀའ་འོག་ཏུ་བཅུག་ནས་ཕྱིར་ཀཽ་ཤཱཾ་བཱིར་འོང་བར་འགྱུར་རོ། །</s>
  </p>
  <p id="782">
    <s id="782:1">དབང་པོ་དག་དེ</s>
  </p>
  <p id="783">
    <s id="783:1">འི་ཚེ་ཡུལ་དམར་ཅན་གྱི་བུ་ཞེས་བྱ་བར་བྲམ་ཟེ་མེས་སྦྱིན་ཞེས་བྱ་བ། </s>
    <s id="783:2">རིག་བྱེད་དང་རིག་བྱེད་ཀྱི་ཡན་ལག་མཐར་ཕྱིན་པ་ཞིག་འབྱུང་བར་འགྱུར་ཏེ</s>
  </p>
  <p id="784">
    <s id="784:1">དེས་ཐབས་ཟླར་བབ་པ་ལས་ཆུང་མ་བླངས་ནས་</s>
  </p>
  <p id="785">
    <s id="785:1">རྩེ་ཞིང་དགའ་ལ་དགའ་མགུར་སྤྱོད་པར་འགྱུར་ལ། སེམས་ཅན་གཞན་ཞིག་ཀྱང་དེའི་ཆུང་མའི་ལྟོར་འཇུག་པར་འགྱུར་རོ། །</s>
  </p>
  <p id="786">
    <s id="786:1">དེ་ནས་བྲམ་ཟེ་མོ་དེ་ཡིད་ལ་འདོད་པ་སྐྱེས་ཏེ། </s>
  </p>
  <p id="787">
    <s id="787:1">གཞུང་གིས་རྩོད་པ་རྣམས་དང་ལྷན་ཅིག་ཏུ་སྨྲ་ཡང་ཅི་མ་རུང་སྙམ་མོ། །</s>
  </p>
  <p id="788">
    <s id="788:1">དེ་<ref folio="F.268.b"/>ནས་བྲམ་ཟེ་དེས་མཚན་མཁན་རྣམས་ལ་བསྟན་ནས། </s>
  </p>
  <p id="789">
    <s id="789:1">མཚན་མཁན་རྣམས་ན་རེ་ལྟོ་ན་འདུག་པའི་སེམས་ཅན་དེ་བསྟན་བཅོས་ཐམས་ཅད་རྟོགས་པར་འགྱུར་ཞིང་། གཞུང་གིས་རྩོད་པ་ཐམས་ཅད་ཚར་ཆོད་པར་འགྱུར་ཏེ། </s>
  </p>
  <p id="790">
    <s id="790:1">དེའི་མཐུས་ན་བྲམ་ཟེ་མོའི་ཡིད་ལ་འདོད་པ། </s>
    <s id="790:2">གཞུང་གིས་རྩོད་པ་རྣམས་དང་ལྷན་ཅིག་ཏུ་སྨྲ་ཡང་ཅི་མ་རུང་སྙམ་པ་དེ་ལྟ་བུ་སྐྱེས་པ་ཡིན་ནོ་ཞེས་ཟེར་རོ། །</s>
  </p>
  <p id="791">
    <s id="791:1">དེ་ནས་དེ་ཟླ་བ་དགུའམ་བཅུ་ལོན་པ་དང་བུ་གཟུགས་བཟང་ཞིང་བལྟ་ན་སྡུག་ལ་མཛེས་པ་ཞིག་བཙས་པར་གྱུར་ཏེ། </s>
  </p>
  <p id="792">
    <s id="792:1">དེ་གང་གི་ཚེ་ཆེར་སྐྱེས་པ་དེའི་ཚེ། བསྟན་བཅོས་ཐམས་ཅད་མཐར་ཕྱིན་པར་འགྱུར་ཞིང་། གཞུང་གིས་རྩོད་པ་ཐམས་ཅད་ཚར་ཆོད་པར་འགྱུར་ལ། </s>
    <s id="792:2">བྲམ་ཟེ་ལྔ་བརྒྱ་བྲམ་ཟེའི་སྔགས་སློབ་པའི་སློབ་དཔོན་བྱེད་དེ</s>
  </p>
  <p id="793">
    <s id="793:1">དེ་ལ་སློབ་མ་མང་པོ་ཡོད་པས་ན། </s>
  </p>
  <p id="794">
    <s id="794:1">དེའི་མིང་སློབ་མ་ཅན་ཞེས་བཏགས་སོ། །</s>
  </p>
  <p id="795">
    <s id="795:1">དེ་ནས་དེས་ཕ་མ་ལ་གསོལ་ནས། </s>
  </p>
  <p id="796">
    <s id="796:1">ང་ཉིད་ཀྱི་བསྟན་པ་ལ་རབ་ཏུ་བྱུང་ཞིང་སྡེ་སྣོད་གསུམ་ལོབས་པར་འགྱུར་ཏེ། </s>
  </p>
  <p id="797">
    <s id="797:1">རིག་པ་དང་གྲོལ་བའི་སྤོབས་པ་དང་ལྡན་པའི་ཆོས་སྨྲ་བར་འགྱུར་ལ་འཁོར་མང་པོ་འདུ་བར་འགྱུར་རོ། །</s>
  </p>
  <p id="798">
    <s id="798:1">དབང་པོ་དག་དེ་ཁོ་ནའི་ཚེ་ཡུལ་དམར་ཅན་གྱི་བུ་ཞེས་བྱ་བར་ཚོང་དཔོན་ནོར་བཟངས་ཞེས་བྱ་བ་ཞིག་འབྱུང་བར་འགྱུར་ཏེ། </s>
  </p>
  <p id="799">
    <s id="799:1">དེས་ཐབས་ཟླར་བབ་པ་ལས་ཆུང་མ་བླངས་ནས། </s>
  </p>
  <p id="800">
    <s id="800:1">རྩེ་ཞིང་དགའ་ལ་དགའ་མགུར་སྤྱོད་པར་འགྱུར་ལ། སྲིད་པ་ཐ་མའི་སེམས་ཅན་ཞིག་ཀྱང་དེའི་ཆུང་མའི་ལྟོར་ཞུགས་ནས། </s>
  </p>
  <p id="801">
    <s id="801:1">བུད་མེད་དེ་བཟོད་པ་དང་ལྡན་ཞིང་དེས་ལ་ཁ་མཆུ་ཉུང་ཞིང་ཞི་བར་འགྱུར་རོ། །</s>
  </p>
  <p id="802">
    <s id="802:1">དེ་ནས་ཚོང་དཔོན་ནོར་བཟངས་ཀྱིས་མཚན་མཁན་རྣམས་ལ་བསྟན་ན། </s>
  </p>
  <p id="803">
    <s id="803:1">དེ་དག་ན་རེ་སེམས་ཅན་ལྟོར་ཞུགས་པ་དེ་དེས་པར་འགྱུར་ཏེ། </s>
  </p>
  <p id="804">
    <s id="804:1">དེའི་མཐུས་ན་ཆུང་མ་འདི་བཟོད་པ་དང་ལྡན་ཞིང་དེས་ལ་ཁ་མཆུ་ཉུང་ཞིང་ཞི་བར་གྱུར་ཏོ་ཞེས་ཟེར་རོ། །</s>
  </p>
  <p id="805">
    <s id="805:1">དེ་ནས་དེ་ཟླ་བ་དགུའམ་བཅུ་ལོན་པ་དང་བུ་གཟུགས་བཟང་ཞིང་བལྟ་ན་སྡུག་ལ་མཛེས་པ་ཞིག་བཙའ་བར་འགྱུར་ཏེ། </s>
  </p>
  <p id="806">
    <s id="806:1">དེའི་མིང་དེས་པ་ཞེས་འདོགས་པར་འགྱུར་རོ། །</s>
  </p>
  <p id="807">
    <s id="807:1">དེ་གང་གི་ཚེ་ཆེར་སྐྱེས་པ་དེའི་ཚེ་ཕ་མ་ལ་གསོལ་ནས། </s>
  </p>
  <p id="808">
    <s id="808:1">ངའི་བསྟན་པ་ལ་རབ་ཏུ་འབྱུང་བར་<ref folio="F.269.a"/>འགྱུར་ཏེ། </s>
  </p>
  <p id="809">
    <s id="809:1">དེས་ཉོན་མོངས་པ་ཐམས་ཅད་སྤངས་ནས་</s>
  </p>
  <p id="810">
    <s id="810:1">དགྲ་བཅོམ་པ་ཉིད་མངོན་སུམ་དུ་བྱེད་པར་འགྱུར་ལ། </s>
    <s id="810:2">ཐོས་པ་ཉུང་ཞིང་འདོད་པ་ཆུང་ལ་ཀུན་གྱིས་ཤེས་པ་དང་བས་མཐའི་གནས་མལ་དུ་གནས་པར་འགྱུར་རོ། །</s>
  </p>
  <p id="811">
    <s id="811:1">དེ་ནས་རེ་ཞིག་ན་རྒྱལ་པོ་བཟོད་པར་དཀའ་བའི་ཡབ་དབང་ཆེན་སྡེ་ཤི་ནས། </s>
  </p>
  <p id="812">
    <s id="812:1">རྒྱལ་པོ་བཟོད་པར་དཀའ་བས་ཕའི་རུས་བུ་ལག་པ་གཉིས་ཀྱིས་པང་དུ་བླངས་ཏེ་</s>
  </p>
  <p id="813">
    <s id="813:1">མྱ་ངན་བྱེད་ཅིང་སྡུག་བསྔལ་ལ། སྨྲེ་སྔགས་འདོན་པར་བྱེད་དེ་</s>
  </p>
  <p id="814">
    <s id="814:1">སུ་ཡང་དེའི་མྱ་ངན་སེལ་ནུས་པ་མེད་དོ། །</s>
  </p>
  <p id="815">
    <s id="815:1">དེ་ནས་རེ་ཞིག་ན་གནས་བརྟན་སློབ་མ་ཅན་འཁོར་བརྒྱ་ཕྲག་དུ་མ་དང་ཡུལ་ཀཽ་ཤཱཾ་བཱིར་འགྲོ་བར་འགྱུར་ཏེ། </s>
  </p>
  <p id="816">
    <s id="816:1">དེ་རྒྱལ་པོ་བཟོད་པར་དཀའ་བའི་ཐད་དུ་སོང་ནས་ཆོས་སྟོན་པར་འགྱུར་རོ། །</s>
  </p>
  <p id="817">
    <s id="817:1">དེ་ནས་དེ་ཐོས་ནས་རྒྱལ་པོ་དེ་ཕའི་མྱ་ངན་ཡང་སངས་པར་འགྱུར་ལ། བསྟན་པ་ལ་ཡང་དད་པ་རྙེད་པར་འགྱུར་རོ། །</s>
  </p>
  <p id="818">
    <s id="818:1">དེ་དད་པར་གྱུར་ནས་དགེ་སློང་རྣམས་ལ་མི་འཇིགས་པ་སྦྱིན་པར་འགྱུར་རོ། །</s>
  </p>
  <p id="819">
    <s id="819:1">དེ་ནས་དེས་དགེ་སློང་རྣམས་ལ་སྨྲས་པ། </s>
    <s id="819:2">བཅོམ་ལྡན་འདས་ཀྱི་བསྟན་པ་མཐའ་འཁོབ་ཀྱི་རྒྱལ་པོ་རྣམས་ཀྱིས་བཤིག་ནས་ཇི་སྲིད་ལོན། </s>
  </p>
  <p id="820">
    <s id="820:1">དེ་དག་ན་རེ་ལོ་བཅུ་གཉིས་ལོན་ནོ་ཞེས་ཟེར་རོ། །</s>
  </p>
  <p id="821">
    <s id="821:1">དེ་ནས་རྒྱལ་པོ་དེས་སེང་གེའི་སྒྲ་བསྒྲགས་ཏེ། </s>
  </p>
  <p id="822">
    <s id="822:1">ངས་ལོ་བཅུ་གཉིས་ཀྱི་བར་དུ་ཀཽ་ཤཱཾ་བཱིར་བཅོམ་ལྡན་འདས་ཀྱི་བསྟན་པ་ལོ་ལྔ་པའི་དུས་སྟོན་བྱའོ་ཞེས་སྨྲས་ནས། </s>
  </p>
  <p id="823">
    <s id="823:1">རྒྱལ་པོ་དེས་ཀཽ་ཤཱཾ་བཱིར་ལོ་ལྔ་པའི་དུས་སྟོན་གྱི་ལུགས་གཏོད་དེ། </s>
  </p>
  <p id="824">
    <s id="824:1">གང་གི་ཉིན་པར་ལོ་ལྔ་པའི་དུས་སྟོན་བརྩམས་པ་དེ་ཁོ་ནའི་ཉིན་པར་ཆར་འབབ་པར་འགྱུར་ཏེ། </s>
  </p>
  <p id="825">
    <s id="825:1">སའི་སྟེང་རྒྱ་མཚོའི་མཐས་གཏུགས་པ་ཆུས་ངོམས་པར་འགྱུར་རོ། །</s>
  </p>
  <p id="826">
    <s id="826:1">དེ་ནས་འཛམ་བུའི་གླིང་ན་གནས་པའི་སྐྱེ་བོ་མང་པོ་རྣམས་ལྷག་པར་ཡང་ཀཽ་ཤཱཾ་བཱིར་ལོ་ལྔ་པའི་དུས་སྟོན་བྱེད་དུ་འགྲོ་ཞིང་། </s>
    <s id="826:2">དགེ་སློང་རྣམས་ཀྱི་མཆོད་པའི་ལས་ལ་བརྩོན་པར་འགྱུར་རོ། །</s>
  </p>
  <p id="827">
    <s id="827:1">དེ་ནས་དགེ་སློང་རྣམས་རྙེད་པ་དང་བཀུར་སྟི་ཆེན་པོ་ལ་ཞེན་ནས་དེ་དག་གིས་དད་པས་བྱིན་པ་ལོངས་སྤྱོད་པར་བྱེད་དོ། །</s>
  </p>
  <p id="828">
    <s id="828:1">ལུང་མནོད་པར་མི་བྱེད་ཀློག་པར་མི་བྱེད། </s>
  </p>
  <p id="829">
    <s id="829:1">ཁ་ཏོན་མི་བྱེད། </s>
  </p>
  <p id="830">
    <s id="830:1">ཉིན་མོ་ནི་བྲེ་མོ་གཏམ་གྱིས་<ref folio="F.269.b"/>དུས་འདའ་བར་བྱེད། </s>
  </p>
  <p id="831">
    <s id="831:1">མཚན་མོ་ནི་རྨུགས་པ་དང་གཉིད་ཀྱིས་དུས་འདའ་བར་བྱེད་ཅིང་ཁེ་དང་བཀུར་སྟི་འདོད་ལ། </s>
    <s id="831:2">ལུས་ཀྱི་བྱི་དོར་གྱིས་གཡེན་སྤྱོ་ཞིང་གོས་ཀྱིས་བརྒྱན་པ་ལ་བརྩོན་ཏེ། </s>
  </p>
  <p id="832">
    <s id="832:1">ངེས་པར་འབྱུང་བ་དང་ཉེ་བར་ཞི་བ་དང་དབེན་པ་དང་རྫོགས་པར་བྱང་ཆུབ་པ་དང་བྲལ་ཞིང་། </s>
    <s id="832:2">ཆ་བྱད་འབའ་ཞིག་གཅེས་པར་བྱེད་པར་འགྱུར་ཏེ། </s>
  </p>
  <p id="833">
    <s id="833:1">དགེ་སྦྱོང་གི་ཡོན་ཏན་དང་བྲལ་བ། དམ་པའི་ཆོས་ཀྱི་དགྲར་གྱུར་པ། རྩོད་པའི་དུས་ཀྱི་གྲོགས་སུ་གྱུར་པ་དེ་དག་གིས་ཆོས་ཀྱི་རྒྱལ་མཚན་བསྙལ་བར་འགྱུར། </s>
  </p>
  <p id="834">
    <s id="834:1">བདུད་ཀྱི་རྒྱལ་མཚན་བསྒྲེང་བར་འགྱུར། </s>
  </p>
  <p id="835">
    <s id="835:1">ཆོས་ཀྱི་མེ་ལྕེ་གསོད་པར་འགྱུར་ཉོན་མོངས་པའི་མེ་སྦར་བར་འགྱུར། </s>
  </p>
  <p id="836">
    <s id="836:1">ཆོས་ཀྱི་རྔ་འདྲལ་བར་འགྱུར། </s>
  </p>
  <p id="837">
    <s id="837:1">དམ་པའི་ཆོས་ཀྱི་འཁོར་ལོ་ཕྱེ་མར་རློག་པར་འགྱུར། </s>
  </p>
  <p id="838">
    <s id="838:1">དམ་པའི་ཆོས་ཀྱི་རྒྱ་མཚོ་སྐེམས་པར་འགྱུར། </s>
  </p>
  <p id="839">
    <s id="839:1">དམ་པའི་ཆོས་ཀྱི་རི་བོ་རྣམ་པར་འཐོར་བར་འགྱུར། </s>
  </p>
  <p id="840">
    <s id="840:1">ཆོས་ཀྱི་གྲོང་ཁྱེར་འཇིགས་པར་བྱེད་པར་འགྱུར། </s>
  </p>
  <p id="841">
    <s id="841:1">ཆོས་ཀྱི་ཤིང་ལྗོན་པ་དྲུང་ནས་འབྱིན་པར་འགྱུར། </s>
  </p>
  <p id="842">
    <s id="842:1">ཞི་གནས་དང་ལྷག་མཐོང་གཉིས་སྤོང་བར་བྱེད། </s>
  </p>
  <p id="843">
    <s id="843:1">ཚུལ་ཁྲིམས་ཀྱི་རྒྱན་རྣམས་གཅོད་པར་བྱེད། </s>
  </p>
  <p id="844">
    <s id="844:1">ལམ་སུན་འབྱིན་པར་བྱེད་དོ། </s>
  </p>
  <p id="845">
    <s id="845:1">དེ་ནས་དེ་དག་ལ་ལྷ་རྣམས་དང་ཀླུ་རྣམས་དང་གནོད་སྦྱིན་རྣམས་དམོད་པར་འགྱུར་སྤང་བར་འགྱུར་བརྒྱལ་བར་འགྱུར་ཏེ། </s>
  </p>
  <p id="846">
    <s id="846:1">ཀྱེ་སེམས་ཅན་ཐ་ཆད་འདི་ལྟ་བུ་དག་གིས་བཅོམ་ལྡན་འདས་ཀྱི་གསུང་རབ་མི་མཛེས་པར་བྱས་སོ་ཞེས་ཟེར་ཏོ། །</s>
  </p>
  <p id="847">
    <s id="847:1">འདི་སྐད་ཅེས་ཀྱང་ཟེར་ཏེ། </s>
  </p>
  <p id="848">
    <s id="848:1">ད་ནི་མ་བསྡམས་ངན་སྤྱོད་དང་། །ལོག་པར་ལྟ་བས་ཉམས་པའི་བདག །རྨོངས་པ་བདག་གིས་བཅོམ་ལྡན་གྱི། །བསྟན་པའི་ལྗོན་ཤིང་བཅད་ཀྱིས་མེད། །</s>
  </p>
  <p id="849">
    <s id="849:1">ད་ནི་སྙིང་རྗེ་མེད་པ་དང་། །ཆོས་ལུགས་བོར་ཞིང་བདེན་ཆོས་སྤངས། །</s>
  </p>
  <p id="850">
    <s id="850:1">བརྐམ་ཆགས་རྣམས་ཀྱིས་བཅོམ་ལྡན་གྱི། །བསྟན་པའི་རྒྱལ་མཚན་བསྙལ་གྱིས་མེད། །</s>
  </p>
  <p id="851">
    <s id="851:1">ད་ནི་གདུལ་དཀའ་མ་གྲངས་པ། །སྡིག་པའི་ལས་ལ་དགའ་བའི་མི། །སྡིག་ཅན་རྣམས་ཀྱིས་ཐུབ་པ་ཡི། །བསྟན་པའི་ཟམ་པ་བཅད་ཀྱིས་མེད། །</s>
  </p>
  <p id="852">
    <s id="852:1">ད་ནི་མགོ་རེག་ངན་པ་པོ། །སྤྱོད་འཆལ་སྨད་པ་ཚུལ་འཆོས་གནས། །</s>
  </p>
  <p id="853">
    <s id="853:1"><ref folio="F.270.a"/>ངན་གཡོ་ཅན་གྱིས་ཐུབ་པ་ཡི། །བསྟན་པའི་ཚོང་འདུས་བཅོམ་གྱིས་མེད། །</s>
  </p>
  <p id="854">
    <s id="854:1">ད་ནི་ཁྲོ་དང་ང་རྒྱལ་དང་། །རྒྱགས་པས་བརླམས་ཤིང་རྙེད་ལ་ཞེན། །</s>
  </p>
  <p id="855">
    <s id="855:1">སྙིང་རྗེ་མེད་པ་དེ་དག་གིས། །སྡིག་པ་མི་བྱེད་ཅི་ཡང་མེད། །</s>
  </p>
  <p id="856">
    <s id="856:1">ད་ནི་དམ་ཆོས་འཇིག་པའི་ཚེ། །</s>
    <s id="856:2">རྟགས་མཚན་ཤིན་ཏུ་མི་བཟད་པ། །</s>
    <s id="856:3">དགེ་བ་རྣམས་ནི་སྐྱོ་འགྱུར་བ། །</s>
    <s id="856:4">སྟོན་པ་དེ་ཉིད་གཟིགས་པ་པོ། །</s>
    <s id="856:5">དྲང་སྲོང་དམ་པས་གང་གསུངས་པ། །</s>
    <s id="856:6">དེ་དག་ཀྱང་ནི་སྣང་བར་འགྱུར། །</s>
  </p>
  <p id="857">
    <s id="857:1">ད་ནི་ཐུབ་པའི་བསྟན་པ་ཡང་། །ཅུང་ཟད་ཙམ་ཞིག་ལུས་པར་ཟད། །</s>
  </p>
  <p id="858">
    <s id="858:1">ཐུབ་པའི་བསྟན་པ་གང་ཆེན་མཚོ། །རིང་པོར་མི་ཐོགས་སྐམས་པར་འགྱུར། །</s>
  </p>
  <p id="859">
    <s id="859:1">མ་རབས་ཤེས་རབ་འཆལ་པ་དང་། །ལས་མེད་གནས་པས་གནོད་པར་བྱས། །</s>
  </p>
  <p id="860">
    <s id="860:1">ཚུལ་ཅན་དག་དང་སྟེན་མི་ཤེས། །</s>
  </p>
  <p id="861">
    <s id="861:1">ཉེས་པ་འཛིན་ཅིང་ཚུལ་ཁྲིམས་སྤངས། །</s>
  </p>
  <p id="862">
    <s id="862:1">བྱིས་པ་དབེན་པས་འཇིགས་པ་དང་། །མི་དབེན་པ་དང་མི་མཁས་དང་། །</s>
    <s id="862:2">བསླབ་ཉེས་སློབ་དཔོན་ངན་པ་དང་། །རྗེས་སུ་སྟོན་པ་རྨོངས་པ་དང་། །</s>
    <s id="862:3">ངན་པ་དག་ལ་ཡིད་རྟོན་པས། །དམ་ཆོས་འདི་ནི་མ་རུང་བྱས། །</s>
  </p>
  <p id="863">
    <s id="863:1">དེ་སྐད་ཅེས་ཟེར་ཞིང་མི་མགུ་ལ་མ་རངས་ནས། </s>
  </p>
  <p id="864">
    <s id="864:1">ཕྱིན་ཅད་དགེ་སློང་རྣམས་ལ་བསྲུང་བ་དང་སྦེད་པར་མི་བྱེད་དོ། །</s>
  </p>
  <p id="865">
    <s id="865:1">དེ་ནས་ཞག་བདུན་ན་དམ་པའི་ཆོས་ནུབ་པར་འགྱུར་བ་ན། </s>
  </p>
  <p id="866">
    <s id="866:1">ལྷ་རྣམས་ཡིད་མི་དགའ་ནས་ནམ་མཁའ་ལ་འཁོད་དེ་སྐད་འབྱིན་ཅིང་སྒྲ་བསྒྲགས་ཏེ། </s>
  </p>
  <p id="867">
    <s id="867:1">གྲོགས་པོ་དག་ད་སྟེ་ཞག་བདུན་ན་གསོ་སྦྱོང་གི་དུས་ལ་བབ་པའི་ཚེ། དེ་བཞིན་གཤེགས་པའི་དམ་པའི་ཆོས་ཐབ་མོས་ནུབ་པར་འགྱུར་རོ་ཞེས་ཟེར་ཏོ། །</s>
  </p>
  <p id="868">
    <s id="868:1">དེ་ནས་དེ་ཐོས་ནས་</s>
  </p>
  <p id="869">
    <s id="869:1">ཀཽ་ཤཱཾ་བཱི་ན་གནས་པའི་དགེ་བསྙེན་ལྔ་བརྒྱ་གཙུག་ལག་ཁང་དུ་དོང་ནས་</s>
  </p>
  <p id="870">
    <s id="870:1">དགེ་སློང་རྣམས་འཐབ་པ་དང་མཚང་འདྲུ་བ་དང་འགྱེད་པ་དང་རྩོད་པ་བྱུང་ངོ་ཅོག་ཞི་བར་བྱེད་དེ</s>
  </p>
  <p id="871">
    <s id="871:1">འདི་སྐད་དུ་ཀྱི་ཧུད་སངས་རྒྱས་ཀྱི་བསྟན་པ་རིང་པོར་མི་ཐོགས་པར་ཐབ་མོས་ནུབ་པར་འགྱུར་རོ་ཞེས་ཟེར་རོ། །</s>
  </p>
  <p id="872">
    <s id="872:1">འདི་སྐད་ཅེས་ཀྱང་ཟེར་ཏེ། </s>
  </p>
  <p id="873">
    <s id="873:1">སེམས་ཅན་ཀུན་ལ་བདེ་བྱེད་པ། །ཤཱཀྱ་སེང་གེའི་བསྟན་པ་ནི། །དུས་ཀྱི་འཁོར་ལོས་རབ་བཅོམ་ནས། །</s>
  </p>
  <p id="874">
    <s id="874:1">མྱུར་བ་ཉིད་དུ་འཇིག་པར་འགྱུར། །</s>
  </p>
  <p id="875">
    <s id="875:1">གང་དག་འདི་འདྲའི་དུས་བབ་<ref folio="F.270.b"/>ཚེ། །</s>
    <s id="875:2">སྙིང་ནི་སྟོང་དུ་མ་གས་པ། །</s>
    <s id="875:3">བདག་ཉིད་ཆེན་པོ་དེ་དག་གི། །སྙིང་གི་ལྕགས་ཀྱི་སྙིང་པོ་ཟད། །</s>
  </p>
  <p id="876">
    <s id="876:1">ཞི་བའི་དུས་ནི་འདས་པར་གྱུར། །</s>
  </p>
  <p id="877">
    <s id="877:1">མི་བཟད་དུས་ནི་བྱུང་གིས་མེད། །</s>
  </p>
  <p id="878">
    <s id="878:1">ཤེས་རབ་ཅན་གྱི་མི་རྣམས་ནི། །འཇིག་རྟེན་དག་ན་ཟད་པར་འགྱུར། །</s>
  </p>
  <p id="879">
    <s id="879:1">ས་སྟེང་རྟགས་རྣམས་ཅི་འདྲ་བར། །རྣམ་པ་དུ་མ་སྣང་བ་ལས། །</s>
    <s id="879:2">ངེས་པར་ཐུབ་པའི་བསྟན་པ་ནི། །རིང་པོ་མི་ཐོགས་འཇིག་པར་འགྱུར། །</s>
  </p>
  <p id="880">
    <s id="880:1">བདེ་འདོད་རྣམས་ཀྱིས་ཕན་པའི་དོན། །ད་ནི་ལེགས་པར་བརྟག་པར་རིགས། །</s>
  </p>
  <p id="881">
    <s id="881:1">ད་ནི་དམ་པའི་ཆོས་ནུབ་པས། །</s>
    <s id="881:2">མཆོད་པ་དཔག་ཏུ་མེད་པ་ལས། །ཚད་ཡོད་པ་ཅན་དུ་འགྱུར་རོ། །</s>
  </p>
  <p id="882">
    <s id="882:1">དེ་བས་ན་བདག་ཅག་གིས་ལོངས་སྤྱོད་སྙིང་པོ་མེད་པ་ལས་སྙིང་པོ་བླང་བར་བྱའོ་སྙམ་ནས་</s>
  </p>
  <p id="883">
    <s id="883:1">དགེ་བསྙེན་ལྔ་བརྒྱ་པོ་དེ་དག་གིས། གང་གི་ཉིན་པར་དམ་པའི་ཆོས་ནུབ་པར་འགྱུར་བ་དེ་ཁོ་ནའི་ཉིན་པར་གཙུག་ལག་ཁང་ལྔ་བརྒྱ་ཞལ་སྲོ་བར་འགྱུར་རོ། །</s>
  </p>
  <p id="884">
    <s id="884:1">དེ་ནས་གསོ་སྦྱོང་གི་དུས་ལ་བབ་པ་ན་དགེ་བསྙེན་ལྔ་བརྒྱ་པོ་རྣམས་བྲེལ་ཏེ། </s>
  </p>
  <p id="885">
    <s id="885:1">གཙུག་ལག་ཁང་དུ་འགྲོ་མི་ནུས་པར་འགྱུར་རོ། །</s>
  </p>
  <p id="886">
    <s id="886:1">དེ་ནས་རེ་ཞིག་ན་དགེ་སློང་དེས་པ་རི་སྤོས་ཀྱི་ངད་ལྡང་ན་གནས་པ་ལས་གང་དུ་གསོ་སྦྱོང་བྱ་སྙམ་སྟེ། </s>
  </p>
  <p id="887">
    <s id="887:1">འཛམ་བུའི་གླིང་དུ་བལྟས་ན། </s>
  </p>
  <p id="888">
    <s id="888:1">བཅོམ་ལྡན་འདས་ཀྱི་ཉན་ཐོས་ཐམས་ཅད་ཀཽ་ཤཱཾ་བཱིར་འདུས་པར་མཐོང་ངོ་། །</s>
  </p>
  <p id="889">
    <s id="889:1">དེ་ནས་དེ་གསོ་སྦྱོང་བྱ་བའི་ཕྱིར་ཀཽ་ཤཱཾ་བཱིར་འགྲོ་བར་འགྱུར་རོ། །</s>
  </p>
  <p id="890">
    <s id="890:1">དེར་དགེ་སློང་འབུམ་གསོ་སྦྱོང་ལ་འདུ་བར་འགྱུར་ཏེ། </s>
  </p>
  <p id="891">
    <s id="891:1">དེའི་ནང་ན་དགྲ་བཅོམ་པ་ནི་དེས་པ་ཞེས་བྱ་བ་གཅིག་པུ་ཡོད་དོ། །</s>
  </p>
  <p id="892">
    <s id="892:1">སྡེ་སྣོད་གསུམ་པ་ནི་སློབ་མ་ཅན་ཞེས་བྱ་བ་གཅིག་པུ་ཡོད་དོ། །</s>
  </p>
  <p id="893">
    <s id="893:1">དབང་པོ་དག་དེ་ནི་དེ་བཞིན་གཤེགས་པའི་འདུས་པ་ཐ་མ་ཡིན་ཏེ། </s>
  </p>
  <p id="894">
    <s id="894:1">འདི་ལྟ་སྟེ། དགེ་སློང་འབུམ་ཡོད་དོ། །</s>
  </p>
  <p id="895">
    <s id="895:1">དེ་ནས་དགེ་སློང་གི་དགེ་འདུན་འདུས་པའི་ནང་ན། </s>
  </p>
  <p id="896">
    <s id="896:1">དགེ་སློང་མཛེས་ཆོས་འདུག་པས་ཚུལ་ཤིང་བྲིམས་ནས། </s>
  </p>
  <p id="897">
    <s id="897:1">གནས་བརྟན་སློབ་མ་ཅན་རྣམས་ལ་སྨྲས་པ། </s>
    <s id="897:2">གནས་བརྟན་དགེ་སློང་གི་དགེ་འདུན་འདུས་པ་ལགས་ཀྱིས་སོ་སོར་ཐར་པ་གདོན་དུ་གསོལ། </s>
  </p>
  <p id="898">
    <s id="898:1">སློབ་མ་ཅན་གྱིས་སྨྲས་པ་འཛམ་བུའི་གླིང་ན་བཅོམ་ལྡན་འདས་ཀྱི་ཉན་ཐོས་ཇི་སྙེད་ཡོད་པ་དེ་དག་ཐམས་ཅད་འདིར་འོངས་ཏེ། </s>
  </p>
  <p id="899">
    <s id="899:1"><ref folio="F.271.a"/>འདི་ལྟ་སྟེ་དགེ་སློང་འབུམ་ཡོད་ན། </s>
  </p>
  <p id="900">
    <s id="900:1">དེ་ལྟར་དགེ་འདུན་མང་པོའི་ནང་ན། </s>
  </p>
  <p id="901">
    <s id="901:1">བདག་དགེ་འདུན་གྱི་གནས་བརྟན་ཡིན་ལ། ཐོས་པས་ཀྱང་མཐར་ཕྱིན་པ་ཡིན་ན། </s>
  </p>
  <p id="902">
    <s id="902:1">བདག་ཀྱང་བསླབ་པ་འདི་དག་ལ་སློབ་པར་མི་ཆུད་ན་གཞན་ལྟ་ལགས་ཀྱང་བསླབ་པ་རྣམས་ལ་སློབ་པར་མི་ཆུད། </s>
  </p>
  <p id="903">
    <s id="903:1">དེ་ལྟ་ན་སུའི་དོན་དུ་བདག་གིས་སོ་སོར་ཐར་པ་གདོན་པར་བྱ་སྙམ་མོ། །</s>
  </p>
  <p id="904">
    <s id="904:1">འདི་སྐད་ཅེས་ཀྱང་ཟེར་ཏེ། </s>
  </p>
  <p id="905">
    <s id="905:1">དོ་ནུབ་རྒྱུ་སྐར་ཚོགས་པ་ཡི། །བཅོ་ལྔའི་མཚན་མོ་དགའ་བ་ལ། །གསོ་སྦྱོང་འདོད་པའི་དགེ་སློང་དག །</s>
  </p>
  <p id="906">
    <s id="906:1">ཤིན་ཏུ་བསྒྲིམས་ཏེ་ངེས་པར་འཁོད། །</s>
    <s id="906:2">འཛམ་གླིང་འདི་ན་ཤཱཀྱ་ཡི། །སྲས་ཀྱི་དགེ་སྦྱོང་ཇི་སྙེད་པ། །དེ་དག་ཐམས་ཅད་འདིར་ལྷགས་ཏེ། །</s>
  </p>
  <p id="907">
    <s id="907:1">འདི་ནི་འདུས་པ་ཐ་མ་ཡིན། །</s>
  </p>
  <p id="908">
    <s id="908:1">དགེ་སློང་དགེ་འདུན་དེ་དག་ལས། །བདག་ནི་ཐོས་པའི་མཐར་ཕྱིན་ཀྱང་། །བདག་ཀྱང་བསླབ་ལ་སློབ་མི་ནུས། །</s>
  </p>
  <p id="909">
    <s id="909:1">སྐྱེ་བོ་གཞན་ལྟ་ཅི་ཞིག་སྨོས། །</s>
  </p>
  <p id="910">
    <s id="910:1">འོན་ཏེ་འདི་ན་ཐུབ་དབང་པོ། །ཤཱཀྱ་སེང་གེ་བློ་ལྡན་གྱི། །བསླབ་ལ་ལེགས་བསླབས་འགའ་ཡོད་ན། །</s>
  </p>
  <p id="911">
    <s id="911:1">རང་གི་ཡོན་ཏན་བརྗོད་པར་རིགས། །</s>
  </p>
  <p id="912">
    <s id="912:1">དེ་ནས་དགྲ་བཅོམ་པ་དེས་བ་སྟན་ལས་ལངས་ཏེ། </s>
  </p>
  <p id="913">
    <s id="913:1">གྲལ་དཔོན་གྱི་མདུན་དུ་འདུག་ནས། </s>
  </p>
  <p id="914">
    <s id="914:1">དགེ་འདུན་ལ་ཐལ་མོ་སྦྱར་བ་བཏུད་དེ། </s>
  </p>
  <p id="915">
    <s id="915:1">གནས་བརྟན་སློབ་མ་ཅན་ལ་སྨྲས་པ། </s>
    <s id="915:2">གནས་བརྟན་སོ་སོར་ཐར་པ་གདོན་པར་གྱིས་ཤིག །</s>
    <s id="915:3">ཇི་ལྟར་བཅོམ་ལྡན་འདས་བཞུགས་པའི་ཚེ། ཤཱ་རིའི་བུ་དང་མཽད་གལ་གྱི་བུ་ལ་སོགས་པ་ཉན་ཐོས་ཆེན་པོ་རྣམས་ཀྱིས་བསླབ་པ་ཡང་དག་པར་བསྲུངས་པ་དེ་བཞིན་དུ། བདག་གིས་ཀྱང་སངས་རྒྱས་བཅོམ་ལྡན་འདས་ཡོངས་སུ་མྱ་ངན་ལས་འདས་ནས</s>
  </p>
  <p id="916">
    <s id="916:1">ལོ་སྟོང་ལྷག་ཙམ་ལོན་གྱི་འོག་ཏུ་བསྟན་པ་ཡང་དག་པར་བསྲུངས་སོ་ཞེས་ཟེར་རོ། །</s>
  </p>
  <p id="917">
    <s id="917:1">ཡང་བཀའ་སྩལ་པ། </s>
    <s id="917:2">སློབ་མ་ཅན་གྱིས་སྨྲས་པ་ཡི། །</s>
    <s id="917:3">ཚིག་འདི་ཐོས་པར་གྱུར་ནས་</s>
  </p>
  <p id="918">
    <s id="918:1">ནི། །ངེས་པ་བདེ་བར་གཤེགས་པའི་སྲས། །སེང་གེའི་སྒྲ་ནི་སྒྲོགས་པར་བྱེད། །</s>
  </p>
  <p id="919">
    <s id="919:1">བདག་ནི་ཐུབ་པའི་བསླབ་པ་རྣམས། །མ་འཁྲུགས་པར་ནི་འཛིན་པར་བྱེད། །</s>
  </p>
  <p id="920">
    <s id="920:1">བདག་ནི་སྟོན་པའི་འདུལ་བ་ཡི། །བསླབ་པ་རྣམས་ལ་ཇི་བཞིན་བསླབས། །</s>
    <s id="920:2">དེ་ནས་<ref folio="F.271.b"/>སློབ་མ་ཅན་གྱི་སློབ་མ་དཔུང་རྒྱན་ཞེས་བྱ་བ་འཇིགས་སུ་རུང་བ་དེ་ལངས་ཏེ་</s>
  </p>
  <p id="921">
    <s id="921:1">སྨྲས་པ། ཁྱོད་ནི་གསར་བུ་ཐོས་པ་ཉུང་ངུ་ཡིན་ན</s>
  </p>
  <p id="922">
    <s id="922:1">མཁན་པོ་ལ་ཕྱིར་འཁྱལ་ལམ་ཞེས་བྱས་ནས། </s>
  </p>
  <p id="923">
    <s id="923:1">དེས་མཚོན་རྣོན་པོ་བླངས་ཏེ་དགྲ་བཅོམ་པ་དེས་པ་དེ་གསོད་པར་འགྱུར་རོ། །</s>
  </p>
  <p id="924">
    <s id="924:1">ཡང་བཀའ་སྩལ་པ། </s>
    <s id="924:2">སློབ་མ་ཅན་གྱི་སློབ་མ་ནི། །དཔུང་རྒྱན་ཞེས་བྱ་འཇིགས་སུ་རུང་། །</s>
  </p>
  <p id="925">
    <s id="925:1">དེ་ཡིས་བདེ་བར་གཤེགས་པའི་སྲས། །དགྲ་བཅོམ་དེས་པ་གསོད་པར་འགྱུར། །</s>
  </p>
  <p id="926">
    <s id="926:1">དེ་ནས་དེར་གནོད་སྦྱིན་ཞོ་གདོང་ཞེས་བྱ་བ་ཞིག་འབྱུང་བར་འགྱུར་ཏེ་དེས་བསམས་པ། </s>
    <s id="926:2">དགྲ་བཅོམ་པ་གཅིག་པུ་ཡོང་པ་དེ་ཡང་ངན་པ་པོ་འདིས་བསད་དོ་སྙམ་ནས། </s>
  </p>
  <p id="927">
    <s id="927:1">དེས་རྡོ་རྗེ་འབར་ཞིང་རབ་ཏུ་འབར་ལ་ཀུན་ཏུ་རབ་ཏུ་འབར་ཏེ། </s>
  </p>
  <p id="928">
    <s id="928:1">འབར་བ་གཅིག་ཏུ་གྱུར་པ་ཐོགས་ནས་དགེ་སློང་དཔུང་རྒྱན་གྱི་མགོ་བོ་ཚལ་པ་བདུན་དུ་གཤག་པར་འགྱུར་རོ། །</s>
  </p>
  <p id="929">
    <s id="929:1">ཡང་བཀའ་སྩལ་པ། </s>
    <s id="929:2">དེ་ནས་གནོད་སྦྱིན་ཞོ་གདོང་གིས། །རྡོ་རྗེ་འབར་བ་ཐོགས་ནས་ནི། །དགེ་སློང་དཔུང་རྒྱན་ངན་པ་ཡི། །མགོ་བདུན་ཚལ་པར་གཤག་པར་འགྱུར། །</s>
  </p>
  <p id="930">
    <s id="930:1">དེ་ནས་དགྲ་བཅོམ་པ་དེས་པའི་སློབ་མ་རྣམས་སྟན་ལས་ལངས་ནས་སྡེ་སྣོད་གསུམ་པ་སློབ་མ་ཅན་གསོད་པར་འགྱུར་རོ། །</s>
  </p>
  <p id="931">
    <s id="931:1">དེ་ལྟར་དགྲ་བཅོམ་པ་དེས་པ་དང་སྡེ་སྣོད་གསུམ་པ་སློབ་མ་ཅན་བསད་ནས། </s>
  </p>
  <p id="932">
    <s id="932:1">དེ་བཞིན་གཤེགས་པའི་དམ་པའི་ཆོས་ནུབ་པར་འགྱུར་རོ། །</s>
  </p>
  <p id="933">
    <s id="933:1">དམ་པའི་ཆོས་ནུབ་ནས་ས་ཆེན་པོ་གཡོ་བར་འགྱུར་ཞིང་། སྐར་མདའ་དག་ལྷུང་ལ་ལྕི་བ་འབྱུང་ཞིང་། བར་སྣང་ལས་ལྷའི་རྔ་སྒྲ་དག་སྒྲོགས་ཏེ། </s>
  </p>
  <p id="934">
    <s id="934:1">ཕྱོགས་བཞི་ནས་གཟའ་མཇུག་རིངས་འབྱུང་བར་འགྱུར་ལ། ལྷ་འབུམ་སྙེད་སྙིང་རྗེ་རྗེ་སྐད་དུ་སྨྲེ་སྔགས་འདོན་ཅིང་། </s>
    <s id="934:2">ཀྱི་ཧུད་དེ་བཞིན་གཤེགས་པས་བསྐལ་པ་གྲངས་མེད་པ་གསུམ་གྱི་བར་དུ་བསྒྲུབས་པའི་དམ་པའི་ཆོས་ནུབ་ཀྱིས་མེད་དོ་ཞེས་ཟེར་ཏོ། །</s>
  </p>
  <p id="935">
    <s id="935:1">ཡང་བཀའ་སྩལ་པ། </s>
    <s id="935:2">དེ་ནས་ཡུད་ཙམ་དེ་ཉིད་ལ། །དགེ་སློང་དེས་པ་བསད་པའི་ཚེ། །ས་སྟེང་འདི་དག་མ་ལུས་པར། །རྣམ་པ་དྲུག་ཏུ་གཡོ་བར་འགྱུར། །</s>
  </p>
  <p id="936">
    <s id="936:1">བདག་ཉིད་ཆེན་པོ་ཐུབ་པ་ཡི། །དམ་ཆོས་དེ་ནི་ནུབ་པའི་ཚེ། །དེར་ནི་སྲོག་ཆགས་མང་པོ་རྣམས། །སྡུག་བསྔལ་ལྡན་ཞིང་<ref folio="F.272.a"/>རླག་པར་འགྱུར། །</s>
  </p>
  <p id="937">
    <s id="937:1">གནོད་སྦྱིན་སངས་རྒྱས་མཐོང་བ་དང་། །རྒྱལ་བའི་བསྟན་ལ་དགའ་བ་རྣམས། །ཁ་སྦུབ་ཏུ་ནི་སྒྱེལ་ནས་ཀྱང་། །སྨྲེ་སྔགས་འདོན་ཅིང་སྡུག་བསྔལ་འགྱུར། །</s>
  </p>
  <p id="938">
    <s id="938:1">དེ་རིང་ཕྱིན་ཅད་འཇིག་རྟེན་དུ། །དམ་པའི་ཆོས་ཀྱང་མེད་པར་འགྱུར། །</s>
  </p>
  <p id="939">
    <s id="939:1">འདུལ་བ་སོ་སོར་ཐར་པའང་རུང་། །</s>
  </p>
  <p id="940">
    <s id="940:1">ཕྱིན་ཅད་སྤྱོད་པར་མི་འགྱུར་རོ། །</s>
  </p>
  <p id="941">
    <s id="941:1">ཆོས་ཀྱི་ཆུ་ལོན་རལ་གྱིས་མེད། །</s>
  </p>
  <p id="942">
    <s id="942:1">ཆོས་ཀྱི་རྒྱུན་ཡང་བཟློག་གིས་མེད། །</s>
  </p>
  <p id="943">
    <s id="943:1">ཆོས་ཀྱི་རྒྱ་མཚོ་འདི་ཡང་སྐམས། །</s>
    <s id="943:2">ཆོས་ཀྱི་རི་བོ་(བརྙིལ་,བསྙིལ་)གྱིས་མེད། །</s>
  </p>
  <p id="944">
    <s id="944:1">ཆོས་ཀྱི་མཆོད་སྦྱིན་འདི་ཡང་ཟད། །</s>
  </p>
  <p id="945">
    <s id="945:1">ཆོས་ཀྱི་མཆོད་སྡོང་བསྙལ་གྱིས་མེད། །</s>
  </p>
  <p id="946">
    <s id="946:1">ཆོས་ཀྱི་རྐང་པ་བཅག་གིས་མེད། །</s>
  </p>
  <p id="947">
    <s id="947:1">སྡོམ་པ་དག་ཀྱང་ཟད་ཀྱིས་མེད། །</s>
  </p>
  <p id="948">
    <s id="948:1">དེང་དུ་ཆོས་ཀྱི་སྒྲོན་མ་བསད། །</s>
    <s id="948:2">ཆོས་ཀྱི་འཁོར་ལོ་བཟློག་གིས་མེད། །</s>
  </p>
  <p id="949">
    <s id="949:1">བདུད་རྩིའི་སྒོ་ཡང་བཅད་ཀྱིས་མེད། །</s>
  </p>
  <p id="950">
    <s id="950:1">ཆོས་སྨྲ་རྣམས་ཀྱང་ཟད་ཀྱིས་མེད། །</s>
  </p>
  <p id="951">
    <s id="951:1">ལམ་བཟང་སྟོན་པར་བྱེད་པ་ཡི། །སྐྱེས་མཆོག་རྣམས་ཀྱང་བརླག་གིས་མེད། །</s>
  </p>
  <p id="952">
    <s id="952:1">མི་རྣམས་རིང་པོ་མི་ཐོགས་པར། །རི་དགས་ཀྱི་ནི་འདུ་ཤེས་འགྱུར། །</s>
  </p>
  <p id="953">
    <s id="953:1">ཞེས་ཟེར་ཏོ། །</s>
  </p>
  <p id="954">
    <s id="954:1">དེ་ནས་ལྷ་མོ་སྒྱུ་འཕྲུལ་ཆེན་མོ་སུམ་ཅུ་རྩ་གསུམ་པའི་གནས་ནས་བབས་ནས། </s>
  </p>
  <p id="955">
    <s id="955:1">སྙིང་རྗེ་རྗེ་སྐད་དུ་སྨྲེ་སྔགས་འདོན་ཏེ། </s>
  </p>
  <p id="956">
    <s id="956:1">ཀྱི་ཧུད་ད་ནི་ངའི་བུས་བསྐལ་པ་གྲངས་མེད་གསུམ་གྱི་བར་དུ་བསྒྲུབས་པའི་དམ་པའི་ཆོས་ད་ནི་ཐབ་མོས་ནུབ་པར་བྱས་ཀྱིས་མེད་དོ་ཞེས་ཟེར་རོ། །</s>
  </p>
  <p id="957">
    <s id="957:1">འདི་སྐད་ཅེས་ཀྱང་ཟེར་ཏེ། </s>
  </p>
  <p id="958">
    <s id="958:1">ཀྱེ་མ་དེས་པ་ཡོན་ཏན་ཅན། །སངས་རྒྱས་སྲས་ཀྱི་ཐ་ཆུངས་ཏེ། །</s>
  </p>
  <p id="959">
    <s id="959:1">དཔུང་རྒྱན་ཕྲག་དོག་ཞེ་སྡང་གི། །དབང་དུ་གྱུར་པས་བསད་པ་ན། །</s>
  </p>
  <p id="960">
    <s id="960:1">སངས་རྒྱས་ཡུམ་ནི་བརྟུལ་ཞུགས་བཟང་། །</s>
  </p>
  <p id="961">
    <s id="961:1">ལྷ་མོ་ཆེན་མོ་སྒྱུ་འཕྲུལ་མ། །དམ་པའི་ཆོས་ནི་ནུབ་པའི་ཕྱིར། །མི་དགའ་སྙིང་རྗེ་བླ་བར་འགྱུར། །</s>
  </p>
  <p id="962">
    <s id="962:1">ཀྱི་ཧུད་མི་ཡི་ལྷ་མཆོག་གི། །བསྟན་པ་ཉམས་པར་འགྱུར་གྱིས་མེད། །</s>
  </p>
  <p id="963">
    <s id="963:1">སྡེ་སྣོད་གསུམ་པ་སློབ་མ་ཅན། །དགེ་སློང་དེས་པ་གཉིས་བསད་པས། །</s>
    <s id="963:2">དེང་དུ་ཟླ་བ་གནམ་ལས་ལྷུང་། །</s>
  </p>
  <p id="964">
    <s id="964:1">ཉི་མ་ཡང་ནི་འཕོས་ཀྱིས་མེད། །</s>
  </p>
  <p id="965">
    <s id="965:1">བསྟན་པའི་ཉི་མ་མེད་གྱུར་པས། །ད་ནི་འཇིག་རྟེན་སྣང་བ་མེད། །</s>
  </p>
  <p id="966">
    <s id="966:1">ཟླ་བའི་དཀྱིལ་འཁོར་དག་པ་ནི། །སྒྲ་གཅན་གྱིས་ནི་ཟིན་པ་ལྟར། །</s>
    <s id="966:2">དེང་དུ་འཇིགས་པ་ཆེན་པོ་ཡི། །<ref folio="F.272.b"/>མུན་པ་འཇིག་རྟེན་བྱུང་གིས་མེད། །</s>
  </p>
  <p id="967">
    <s id="967:1">མྱ་ངན་འདས་པའི་གནས་འགྲོ་བའི། །ཆོས་ཀྱི་གྲུ་ནི་དེ་རིང་དུ། །དཔུང་རྒྱན་ལ་སོགས་བྱིས་པ་རྣམས། །སྙིང་མེད་པས་ནི་བསད་ཀྱིས་མེད། །</s>
  </p>
  <p id="968">
    <s id="968:1">རྟགས་ཙམ་ལྷག་མ་ལུས་པར་ཟད། །</s>
  </p>
  <p id="969">
    <s id="969:1">ཆོས་མ་ཡིན་པ་སྣང་བར་འགྱུར། །</s>
  </p>
  <p id="970">
    <s id="970:1">བདུད་རྣམས་རྒྱལ་བའི་སྒྲ་སྐད་ནི། །བདུད་ཀྱི་འཁོར་རྣམས་སྒྲོགས་པར་བྱེད། །</s>
  </p>
  <p id="971">
    <s id="971:1">སེང་གེའི་སྒྲ་ནི་བསྒྲགས་པ་ཡི། །ལུས་འཕགས་རི་བོ་དེ་ཉིད་དུ། །ད་ནི་བརྒྱ་བྱིན་འཁོར་དང་བཅས། །</s>
  </p>
  <p id="972">
    <s id="972:1">མྱ་ངན་ཟུག་རྔུས་ཕོག་པར་གྱུར། །</s>
  </p>
  <p id="973">
    <s id="973:1">ཚངས་བཅས་འཇིག་རྟེན་དེ་རིང་དུ། །མགོན་མེད་ཡི་ཡང་ཆད་པར་གྱུར། །</s>
  </p>
  <p id="974">
    <s id="974:1">འཁོར་བཅས་བདུད་ནི་དགྲ་ཟླ་མེད། །</s>
  </p>
  <p id="975">
    <s id="975:1">རྒྱགས་པས་ལྡན་ཞིང་བདོ་བར་གྱུར། །</s>
  </p>
  <p id="976">
    <s id="976:1">ཐར་པའི་ལམ་ནི་མཚོན་པ་དང་། །མཐར་སྟོན་མྱ་ངན་འདས་པ་ན། །</s>
  </p>
  <p id="977">
    <s id="977:1">ཐུབ་པ་ཡི་ནི་བྱང་ཆུབ་ཕྱོགས། །</s>
  </p>
  <p id="978">
    <s id="978:1">ཐར་པའི་ལམ་རྣམས་བཅད་ཀྱིས་མེད། །</s>
  </p>
  <p id="979">
    <s id="979:1">ཀཽཎྜི་ནྱ་སོགས་གང་དག་ཏུ། །ཁྲུས་བྱས་མཐར་ཕྱིན་རིམས་ནད་མེད། །</s>
  </p>
  <p id="980">
    <s id="980:1">བྱང་ཆུབ་ཡན་ལག་མེ་ཏོག་རྒྱས། །</s>
  </p>
  <p id="981">
    <s id="981:1">ཆོས་ཀྱི་མཚོ་ནི་དེང་དུ་སྐམས། །</s>
    <s id="981:2">བསྟན་པའི་ཚོགས་དེ་གང་དུ་སོང་། །</s>
  </p>
  <p id="982">
    <s id="982:1">བསྟན་འཛིན་འདི་དག་གང་དུ་དོང་། །</s>
  </p>
  <p id="983">
    <s id="983:1">འཛམ་གླིང་སྤྲོ་བ་མེད་གྱུར་པ། །མཐོང་བས་དེང་དུ་ཡི་ཆད་དོ། །</s>
  </p>
  <p id="984">
    <s id="984:1">སངས་རྒྱས་སྲས་པོ་བརྟུལ་ཞུགས་བཟང་། །</s>
  </p>
  <p id="985">
    <s id="985:1">ཆོས་ཀྱི་རྒྱལ་པོའི་གསུང་ལས་སྐྱེས། །</s>
  </p>
  <p id="986">
    <s id="986:1">རུ་སྐྱ་འཛིན་པ་ཉོན་མོངས་སྤངས། །</s>
  </p>
  <p id="987">
    <s id="987:1">སྨྲ་བའི་སྟག་རྣམས་གང་དུ་དོང་། །</s>
  </p>
  <p id="988">
    <s id="988:1">འཇིག་རྟེན་དག་ན་མགོན་པོའི་སྲས། །</s>
    <s id="988:2">སངས་རྒྱས་སྲོག་ཤིང་འཛིན་པ་རྣམས། །</s>
    <s id="988:3">ཕྱག་དར་ཁྲོད་དང་རི་སུལ་དང་། །</s>
    <s id="988:4">ནགས་ཚལ་བོར་ཏེ་གང་དུ་དོང་། །</s>
  </p>
  <p id="989">
    <s id="989:1">དེ་ནི་དེ་ཡིས་སྤངས་པས་ན། །</s>
  </p>
  <p id="990">
    <s id="990:1">ཟླ་བ་སྒྲ་གཅན་ཟིན་པ་བཞིན། །</s>
    <s id="990:2">དགོན་པ་རྣམས་ཀྱང་མི་མཛེས་ཏེ། །</s>
  </p>
  <p id="991">
    <s id="991:1">ཀུན་ནས་མཛེས་པ་མེད་པར་གྱུར། །</s>
  </p>
  <p id="992">
    <s id="992:1">ཤེས་དང་ཚུལ་ཁྲིམས་དུལ་བར་ལྡན། །</s>
  </p>
  <p id="993">
    <s id="993:1">དད་པའི་རིན་ཆེན་རྣམས་ཀྱིས་བརྒྱན། །</s>
  </p>
  <p id="994">
    <s id="994:1">བཟོད་དང་དེས་པ་ལྡན་པ་དང་། །</s>
    <s id="994:2">དགེ་དང་མི་དགེ་རྟོག་བྱེད་པའི། །</s>
    <s id="994:3">དམ་པའི་བློ་ཅན་གང་དག་གིས། །</s>
    <s id="994:4">གཙུག་ལག་ཁང་དང་སྐྱེད་མོས་ཚལ། །</s>
    <s id="994:5">མཆོད་རྟེན་སོགས་པས་ས་སྟེང་འདི། །</s>
    <s id="994:6">བརྒྱན་པའི་སྐྱེས་བུ་དེ་དག་མེད། །</s>
  </p>
  <p id="995">
    <s id="995:1">འཇིག་རྟེན་འདྲེན་པ་མེད་མཐོང་ནས། །</s>
  </p>
  <p id="996">
    <s id="996:1">ཤིན་ཏུ་སྡུག་བསྔལ་སྙིང་རྗེ་བས། །ལྷ་རྣམས་དེ་ལ་སོགས་པ་ཡི། །སྨྲེ་སྔགས་<ref folio="F.273.a"/>འདོན་ཏེ་དོང་བར་འགྱུར། །</s>
  </p>
  <p id="997">
    <s id="997:1">དེ་ནས་ཀཽ་ཤཱཾ་བཱི་ན་གནས་པའི་དགེ་བསྙེན་ལྔ་བརྒྱས་དེ་ཐོས་ནས། </s>
  </p>
  <p id="998">
    <s id="998:1">གཙུག་ལག་ཁང་ནས་བྱུང་སྟེ་</s>
  </p>
  <p id="999">
    <s id="999:1">ལག་པ་བསྒྲེང་ནས་ཆོ་ངེ་རྡུང་ཞིང་། </s>
    <s id="999:2">ཀྱི་ཧུད་བཅོམ་ལྡན་འདས་དེས་བསྐལ་པ་གྲངས་མེད་པ་གསུམ་གྱི་བར་དུ་བསྒྲུབས་པའི་བསྟན་པ་དེང་དུ་ཐབ་མོས་ནུབ་པར་གྱུར་ཏོ་ཞེས་ཟེར་རོ། །</s>
  </p>
  <p id="1000">
    <s id="1000:1">ཡང་སྨྲས་པ། </s>
    <s id="1000:2">འཇིགས་སུ་རུང་བའི་འཇིག་རྟེན་ན། །</s>
  </p>
  <p id="1001">
    <s id="1001:1">ལེགས་གསུངས་བྲལ་བའི་མི་རྣམས་ལ། །སུ་ཞིག་དམ་ཆོས་སྨྲ་བར་འགྱུར། །</s>
  </p>
  <p id="1002">
    <s id="1002:1">སུ་ཞིག་མྱ་ངན་འདའ་བར་འགྱུར། །</s>
  </p>
  <p id="1003">
    <s id="1003:1">སྣང་བ་ནུབ་སྟེ་མུན་པས་བསྒྲིབས། །</s>
    <s id="1003:2">རྣམ་པར་རྨོངས་ཤིང་རྒྱུ་བར་བྱེད། །</s>
  </p>
  <p id="1004">
    <s id="1004:1">ཐུབ་པའི་གསུང་རབ་མེད་པས་ན། །</s>
  </p>
  <p id="1005">
    <s id="1005:1">དགེ་བའི་ལས་ནི་རྣམ་སྤངས་ཤིང་། །</s>
    <s id="1005:2">རི་དགས་བཞིན་དུ་སྐྱོ་བ་མེད། །</s>
  </p>
  <p id="1006">
    <s id="1006:1">རྟག་ཏུ་སྡིག་པའི་ཆོས་དང་ལྡན། །</s>
  </p>
  <p id="1007">
    <s id="1007:1">དེ་ནས་ཀཽ་ཤཱཾ་བཱིའི་རྒྱལ་པོས་དགྲ་བཅོམ་པ་དེས་པ་དང་སྡེ་སྣོད་གསུམ་པ་སློབ་མ་ཅན་བསད་དོ་ཞེས་ཐོས་ནས། </s>
  </p>
  <p id="1008">
    <s id="1008:1">ཁྲོས་ཤིང་རྔམ་ལ་འཁྲུགས་པར་འགྱུར་ཏེ་</s>
  </p>
  <p id="1009">
    <s id="1009:1">མ་རངས་ནས་དེས་བསྟན་པ་ལ་གནོད་པ་བྱེད་ཅིང་། </s>
    <s id="1009:2">དགེ་འདུན་གྱི་གཙུག་ལག་ཁང་རྣམས་འཇིག་པར་བྱེད་ལ། མཆོད་རྟེན་རྣམས་འདྲལ་བར་བྱེད་ཅིང་དགེ་སློང་རྣམས་གསོད་པར་འགྱུར་རོ། །</s>
  </p>
  <p id="1010">
    <s id="1010:1">དབང་པོ་དག་ཕྱི་མའི་དུས་ན་གང་དུ་བསྟན་པ་ལ་གནོད་པ་ཆེན་པོ་འབྱུང་བར་འགྱུར་བ་དེར། ཁྱེད་གཅིག་ཏུ་བསྡོམས་ལ་བསྟན་པ་བསྲུང་བར་གྱིས་ཤིག །</s>
    <s id="1010:2">དེ་ནས་དེ་ལྟར་འཚལ་ལོ་ཞེས་གསོལ་ནས</s>
  </p>
  <p id="1011">
    <s id="1011:1">རྒྱལ་པོ་ཆེན་པོ་ཡུལ་འཁོར་སྲུང་གིས་གསོལ་པ། བཙུན་པ་བདག་གིས་ནི་ཤར་ཕྱོགས་ནས་བསྟན་པ་བསྲུང་བར་འཚལ་ལོ། །</s>
  </p>
  <p id="1012">
    <s id="1012:1">འཕགས་སྐྱེས་པོས་གསོལ་པ། བཙུན་པ་བདག་གིས་ནི་ལྷོ་ཕྱོགས་ནས་བསྲུང་བར་འཚལ་ལོ། །</s>
  </p>
  <p id="1013">
    <s id="1013:1">མིག་མི་བཟང་གིས་གསོལ་པ། བཙུན་པ་བདག་གིས་ནི་ནུབ་ཕྱོགས་ནས་བསྲུང་བར་འཚལ་ལོ། །</s>
  </p>
  <p id="1014">
    <s id="1014:1">རྣམ་ཐོས་ཀྱི་བུས་གསོལ་པ། བཙུན་པ་བདག་གིས་ནི། བྱང་ཕྱོགས་ནས་བསྲུང་བར་འཚལ་ལོ། །</s>
  </p>
  <p id="1015">
    <s id="1015:1">ལྷའི་དབང་པོ་བརྒྱ་བྱིན་གྱིས་གསོལ་པ། བཙུན་པ་བདག་གིས་ནི། ཐམས་ཅད་ནས་བསྲུང་བར་འཚལ་ལོ། །</s>
  </p>
  <p id="1016">
    <s id="1016:1">དེ་སྐད་ཅེས་གསོལ་ནས། </s>
  </p>
  <p id="1017">
    <s id="1017:1">ལྷའི་དབང་པོ་བརྒྱ་བྱིན་དང་རྒྱལ་པོ་ཆེན་པོ་བཞི་བཅོམ་ལྡན་འདས་<ref folio="F.273.b"/>ཀྱིས་གསུངས་པ་ལ་མངོན་པར་བསྟོད་ཅིང་རྗེས་སུ་ཡི་རངས་ནས། </s>
  </p>
  <p id="1018">
    <s id="1018:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་དེ་ཉིད་དུ་མི་སྣང་བར་གྱུར་ཏོ། །</s>
  </p>
  <p id="1019">
    <s id="1019:1">དེར་གང་གི་ཚེ་བཅོམ་ལྡན་འདས་ཀྱིས་ཚེ་དང་ལྡན་པ་འོད་སྲུང་ཆེན་པོ་དང་ཀུན་དགའ་བོ་ལ་བསྟན་པ་གཏད་པ་དེའི་ཚེ། དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་གསོལ་པ། </s>
    <s id="1019:2">བཙུན་པ་བཅོམ་ལྡན་འདས་ཀྱིས། དགེ་སློང་འོད་སྲུང་ལ་བསྟན་པ་གཏད་དེ</s>
  </p>
  <p id="1020">
    <s id="1020:1">ཀུན་དགའ་བོ་ལ་ཐོས་པའི་མཛོད་གཏད་ནས། </s>
  </p>
  <p id="1021">
    <s id="1021:1">བཅོམ་ལྡན་འདས་ཡོངས་སུ་མྱ་ངན་ལས་འདས་པའི་འོག་ཏུ་འདི་གཉིས་ཀྱིས་བསྟན་པ་རྒྱས་པར་བགྱིད་པར་འགྱུར་བ་ལ་གཟིགས། </s>
  </p>
  <p id="1022">
    <s id="1022:1">བཅོམ་ལྡན་འདས་ཀྱིས་བཀའ་སྩལ་པ། ད་ལྟར་འབའ་ཞིག་མ་ཡིན་ཏེ། </s>
  </p>
  <p id="1023">
    <s id="1023:1">ཇི་ལྟར་འདས་པའི་དུས་ན་ཡང་ངས་དགེ་སློང་འོད་སྲུང་ལ། དཔུང་གི་ཚོགས་ཡན་ལག་བཞི་དང་ཡུལ་གཏད་དེ། </s>
  </p>
  <p id="1024">
    <s id="1024:1">ཀུན་དགའ་བོ་ལ་ནོར་གྱི་མཛོད་གཏད་ནས། </s>
  </p>
  <p id="1025">
    <s id="1025:1">འདི་གཉིས་ཀྱིས་ང་ཤི་བའི་འོག་ཏུ་བསྲུངས་ཏེ་རྒྱལ་པོའི་ཕོ་བྲང་རྒྱས་པར་བྱས་པ་དེ་ཉོན་ཅིག །</s>
  </p>
  <p id="1026">
    <s id="1026:1">དགེ་སློང་དག་སྔོན་བྱུང་བ་འདས་པའི་དུས་ན་གྲོང་ཁྱེར་མི་ཐི་ལ་ན། </s>
  </p>
  <p id="1027">
    <s id="1027:1">རྒྱལ་པོ་ལྷ་ཆེན་པོ་ཞེས་བྱ་བ་རྒྱལ་པོ་བྱེད་པ་ལས། ཕྱི་ཞིག་ན་དེའི་བཙུན་མོ་ལ་བུ་ཆགས་ནས་</s>
  </p>
  <p id="1028">
    <s id="1028:1">དེ་ཟླ་བ་དགུའམ་བཅུ་ལོན་པ་དང་ཁྱེའུ་གཟུགས་བཟང་ཞིང་བལྟ་ན་</s>
  </p>
  <p id="1029">
    <s id="1029:1">སྡུག་ལ་མཛེས་པ་ཞིག་བཙས་ནས</s>
  </p>
  <p id="1030">
    <s id="1030:1">དེའི་བཙས་སྟོན་རྒྱས་པར་བྱས་ཏེ། </s>
  </p>
  <p id="1031">
    <s id="1031:1">རིགས་དང་འཐུན་པའི་མིང་བཏགས་ནས། </s>
  </p>
  <p id="1032">
    <s id="1032:1">འོ་མ་དང་ཞོ་དང་མར་དང་ཞུན་མར་དང་མར་གྱི་ཉིང་གུས་བསྐྱེད་བསྲིངས་སོ། །</s>
  </p>
  <p id="1033">
    <s id="1033:1">དེ་ནས་ཕྱི་ཞིག་ན་རྒྱལ་པོ་དེ་ནད་ཀྱིས་བཏབ་ནས་</s>
  </p>
  <p id="1034">
    <s id="1034:1">དེ་རྩ་བ་དང་སྡོང་བུ་དང་ལོ་མ་དང་མེ་ཏོག་དང་འབྲས་བུའི་སྨན་རྣམས་ཀྱིས་རིམ་གྲོ་བྱས་ཀྱང་སོས་པར་བྱེད་མ་ནུས་ནས། </s>
  </p>
  <p id="1035">
    <s id="1035:1">རྒྱལ་པོ་དེས་བསམས་པ། </s>
    <s id="1035:2">བདག་ནི་ནད་འདིས་འཆི་བར་འགྱུར་ལ། བུ་འདི་ཡང་ཤིན་ཏུ་ཆུང་བས། </s>
    <s id="1035:3">བདག་ཤི་བའི་འོག་ཏུ་རྒྱལ་པོ་བྱིས་པ་ཡིན་ནོ་སྙམ་ནས</s>
  </p>
  <p id="1036">
    <s id="1036:1">ཐམས་ཅད་ཀྱིས་བརྙས་པར་འགྱུར་རོ་སྙམ་མོ། །</s>
  </p>
  <p id="1037">
    <s id="1037:1">དེ་ནས་བདག་ཤི་སྟེ་</s>
  </p>
  <p id="1038">
    <s id="1038:1">དུས་ལས་འདས་པའི་འོག་ཏུ་འདི་ན་རྒྱལ་པོའི་ཕོ་བྲང་གི་གཞི་འཛིན་ནུས་ཤིང་མཐུ་དང་ལྡན་པ་སུ་ཡོད་སྙམ་པ་ལས། </s>
    <s id="1038:2">རྒྱལ་པོ་དེ་ལ་བློན་པོའི་མཆོག་མཁས་ཤིང་<ref folio="F.274.a"/>གསལ་ལ་ཡིད་གཞུངས་པ་གཞུང་ལུགས་ཅན་དུལ་བ་དང་ལྡན་པ་བག་ཡོད་པ། </s>
    <s id="1038:3">དགའ་བོ་ཞེས་བྱ་བ་དང་ཉེ་དགའ་བོ་ཞེས་བྱ་བ་གཉིས་ཡོད་དོ། །</s>
  </p>
  <p id="1039">
    <s id="1039:1">དེ་ནས་རྒྱལ་པོ་ལྷ་ཆེན་པོས་བསམས་པ་དགའ་བོ་དང་ཉེ་དགའ་བོ་གཉིས་ཀྱིས་བདག་ཤི་སྟེ་དུས་ལ་འདས་པའི་འོག་ཏུ། རྒྱལ་པོའི་ཕོ་བྲང་བསྲུང་ནུས་སོ། །</s>
  </p>
  <p id="1040">
    <s id="1040:1">སྙམ་ནས་རྒྱལ་པོ་དེས་བློན་པོ་དེ་གཉིས་ཕོ་ཉས་བཀུག་སྟེ། </s>
  </p>
  <p id="1041">
    <s id="1041:1">བསྒོ་བ་ཁྱེད་གཉིས་ཤེས་པར་གྱིས་ཤིག ། ང་ནི་རིང་པོ་མི་ཐོགས་པར་མེད་པར་འགྱུར་གྱིས། </s>
    <s id="1041:2">ང་ཤི་སྟེ་</s>
  </p>
  <p id="1042">
    <s id="1042:1">དུས་ལས་འདས་པའི་འོག་ཏུ། ཁྱེད་གཉིས་ཀྱིས་རྒྱལ་པོའི་ཕོ་བྲང་སྲུངས་ཤིག་ཅེས་བསྒོ་ནས། </s>
  </p>
  <p id="1043">
    <s id="1043:1">རྒྱལ་པོ་དེས་དེ་གཉིས་ལས་གཅིག་ལ་ནི་རྒྱལ་པོའི་བུ་དང་རྒྱལ་པོའི་དཀོར་མཛོད་གཏད་དོ། །</s>
  </p>
  <p id="1044">
    <s id="1044:1">གཅིག་ལ་ནི་དཔུང་གི་ཚོགས་ཡན་ལག་བཞི་དང་ཡུལ་གཏད་དེ། </s>
  </p>
  <p id="1045">
    <s id="1045:1">ང་འདས་པའི་འོག་ཏུ་ཁྱེད་གཉིས་ཀྱིས་རྒྱལ་པོའི་ཕོ་བྲང་སྲུངས་ལ། རྒྱས་པར་གྱིས་ཤིག་ཅེས་བསྒོ་ནས། </s>
  </p>
  <p id="1046">
    <s id="1046:1">རྒྱལ་པོ་དེས་བུ་རྒྱལ་སར་བཅུག་སྟེ་དུས་ལས་འདས་སོ། །</s>
  </p>
  <p id="1047">
    <s id="1047:1">དེ་ནས་དེ་དུས་ལས་འདས་པའི་འོག་ཏུ་བློན་པོ་དེ་གཉིས་ཀྱིས་འདབ་བཏང་ནས། </s>
  </p>
  <p id="1048">
    <s id="1048:1">གཅིག་གིས་ནི་རྒྱལ་པོའི་བུ་དང་རྒྱལ་པོའི་དཀོར་མཛོད་བསྲུངས་སོ། །</s>
  </p>
  <p id="1049">
    <s id="1049:1">གཅིག་གིས་ནི་དཔུང་གི་ཚོགས་ཡན་ལག་བཞི་དང་རྒྱལ་སྲིད་བསྲུངས་སོ། །</s>
  </p>
  <p id="1050">
    <s id="1050:1">དེ་ནས་གང་གི་ཚེ་རྒྱལ་པོའི་བུ་དེ་ཤེད་བྱེ་ཞིང་མཐུར་སོན་པར་གྱུར་པ་དེའི་ཚེ་དེ་ལ་དེ་གཉིས་ཀྱིས། གཅིག་གིས་ནི་དཀོར་དང་དཀོར་མཛོད་ཕུལ་ལོ། །</s>
  </p>
  <p id="1051">
    <s id="1051:1">གཅིག་གིས་ནི་དཔུང་གི་ཚོགས་ཡན་ལག་བཞི་དང་ཡུལ་ཕུལ་ཏེ། </s>
  </p>
  <p id="1052">
    <s id="1052:1">ལྷ་འདི་ནི་ཁྱེད་ཀྱི་ཡབ་ཀྱི་ནོར་ལགས་ཀྱིས་ཆོས་བཞིན་དུ་རྒྱལ་པོ་མཛོད་ཅིག་ཅེས་བྱས་སོ། །</s>
  </p>
  <p id="1053">
    <s id="1053:1">དགེ་སློང་དག་ཇི་སྙམ་དུ་སེམས། </s>
    <s id="1053:2">དེའི་ཚེ་རྒྱལ་པོ་བགྲེས་པོར་གྱུར་པ་བྱང་ཆུབ་སེམས་དཔའི་སྤྱོད་པ་ལ་གནས་པ་གང་ཡིན་པ་དེ་ནི་ང་ཉིད་ཡིན་ནོ། །</s>
  </p>
  <p id="1054">
    <s id="1054:1">དེའི་ཚེ་གང་གིས་དཔུང་གི་ཚོགས་ཡན་ལག་བཞི་དང་ཡུལ་བསྲུངས་པ་དེ་ནི་དགེ་སློང་འོད་སྲུང་འདི་ཁོ་ན་ཡིན་ནོ། །</s>
  </p>
  <p id="1055">
    <s id="1055:1">དེའི་ཚེ་གང་གིས་རྒྱལ་པོའི་བུ་དང་རྒྱལ་པོའི་དཀོར་མཛོད་བསྲུངས་པ་དེ་ནི་ཀུན་དགའ་བོ་འདི་ཁོ་ན་ཡིན་ནོ། །</s>
  </p>
  <p id="1056">
    <s id="1056:1">དེའི་ཚེ་རྒྱལ་པོའི་བུར་གྱུར་པ་གང་ཡིན་པ་དེ་ནི་གསོ་མ་ཅན་ཡིན་ཏེ། </s>
  </p>
  <p id="1057">
    <s id="1057:1">དེའི་ཚེ་ཡང་ངས་<ref folio="F.274.b"/>རྒས་ཀར་གཅིག་ལ་ནི་རྒྱལ་པོའི་བུ་དང་དཀོར་མཛོད་གཏད་དོ། །</s>
  </p>
  <p id="1058">
    <s id="1058:1">གཅིག་ལ་ནི་དཔུང་གི་ཚོགས་ཡན་ལག་བཞི་དང་ཡུལ་གཏད་དོ། །</s>
  </p>
  <p id="1059">
    <s id="1059:1">དེ་གཉིས་ཀྱིས་ཀྱང་ང་ཤི་སྟེ། </s>
  </p>
  <p id="1060">
    <s id="1060:1">དུས་ལས་འདས་པའི་འོག་ཏུ། རྒྱལ་པོའི་ཕོ་བྲང་བསྲུངས་ཏེ་རྒྱས་པར་བྱས་སོ། །</s>
  </p>
  <p id="1061">
    <s id="1061:1">ད་ལྟར་ཡང་ངས་དུས་ཀྱི་ཐ་མ་ལ་ཐུག་པ་ན་གཅིག་ལ་ནི་ཐོས་པའི་མཛོད་གཏད་དོ། །</s>
  </p>
  <p id="1062">
    <s id="1062:1">གཅིག་ལ་ནི་བསྟན་པ་གཏད་དེ། </s>
  </p>
  <p id="1063">
    <s id="1063:1">འདི་གཉིས་ཀྱིས་ང་ཡོངས་སུ་མྱ་ངན་ལས་འདས་པའི་འོག་ཏུ་བསྟན་པ་རྒྱས་པར་བྱེད་དོ། །</s>
  </p>
  <p id="1064">
    <s id="1064:1">གཞན་ཡང་དགེ་སློང་ཀུན་དགའ་བོ་དང་འོད་སྲུང་གིས་སྨོན་ལམ་བཏབ་སྟེ། </s>
  </p>
  <p id="1065">
    <s id="1065:1">གཅིག་གིས་ནི་བདག་དེའི་ཐོས་པ་རྣམས་ཀྱི་མཆོག་ཏུ་གྱུར་ཅིག །</s>
  </p>
  <p id="1066">
    <s id="1066:1">དེ་ཡོངས་སུ་མྱ་ངན་ལས་འདས་པའི་འོག་ཏུ་ཡང་ཐོས་པའི་མཛོད་རྒྱས་པར་བྱེད་པར་གྱུར་ཅིག་ཅེས་བྱས་སོ། །</s>
  </p>
  <p id="1067">
    <s id="1067:1">གཅིག་གིས་ཀྱང་ཀྱེ་མ། ཤཱཀྱ་ཐུབ་པ་ཤཱཀྱའི་རྒྱལ་པོའི་མཆོག་དེ་ཡོངས་སུ་མྱ་ངན་ལས་འདས་པའི་འོག་ཏུ་བདག་གིས་དེའི་བསྟན་པའི་དོན་བྱེད་པར་ཤོག་ཅེས་བྱས་སོ། །</s>
  </p>
  <p id="1068">
    <s id="1068:1">གསོལ་པ། བཙུན་པ་འདི་གཉིས་ཀྱིས་གང་དུ་སྨོན་ལམ་བཏབ་ལགས། </s>
    <s id="1068:2">བཀའ་སྩལ་པ། དགེ་སློང་དག་སྔོན་བྱུང་བ་འདས་པའི་དུས་ན། </s>
  </p>
  <p id="1069">
    <s id="1069:1">བསྐལ་པ་བཟང་པོ་འདི་ཉིད་ལ་སྐྱེ་དགུའི་ཚེ་ལོ་ཉི་ཁྲི་ཐུབ་པ་ན། </s>
  </p>
  <p id="1070">
    <s id="1070:1">ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་གདུལ་བྱའི་ཁ་ལོ་སྒྱུར་བ། བླ་ན་</s>
  </p>
  <p id="1071">
    <s id="1071:1">མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ</s>
  </p>
  <p id="1072">
    <s id="1072:1">དེའི་གསུང་རབ་ལ་དགེ་སློང་ཀུན་དགའ་བོ་རབ་ཏུ་བྱུང་ནས། </s>
  </p>
  <p id="1073">
    <s id="1073:1">དེ་སུ་ལས་རབ་ཏུ་བྱུང་བ་དེ་ཡང་དག་པར་རྫོགས་པའི་སངས་རྒྱས་འོད་སྲུང་གིས་ཐོས་པ་འཛིན་པ་རྣམས་ཀྱི་མཆོག་ཏུ་བསྟན་ཏོ། །</s>
  </p>
  <p id="1074">
    <s id="1074:1">དེས་དེར་ཚེ་གཅིག་ཏུ་ཚངས་པར་སྤྱོད་པ་སྤྱད་ནས་</s>
  </p>
  <p id="1075">
    <s id="1075:1">འཆི་ཀར་སྨོན་ལམ་བཏབ་པ། </s>
    <s id="1075:2">ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི། སངས་རྒྱས་བཅོམ་ལྡན་འདས་དེ་བདག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="1076">
    <s id="1076:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="1077">
    <s id="1077:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་<ref folio="F.275.a"/>ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག །</s>
  </p>
  <p id="1078">
    <s id="1078:1">ཇི་ལྟར་བདག་གི་མཁན་པོ་ཡང་དག་པར་རྫོགས་པའི་སངས་རྒྱས་འོད་སྲུང་གིས་ཐོས་པ་འཛིན་པ་རྣམས་ཀྱི་མཆོག་ཏུ་བསྟན་པ་དེ་བཞིན་དུ་བདག་ཀྱང་། </s>
    <s id="1078:2">ཤཱཀྱ་ཐུབ་པ་ཤཱཀྱའི་རྒྱལ་པོའི་མཆོག་དེས་ཐོས་པ་འཛིན་པ་རྣམས་ཀྱི་མཆོག་ཏུ་བསྟན་པར་གྱུར་ཅིག །</s>
  </p>
  <p id="1079">
    <s id="1079:1">དེ་ཡོངས་སུ་མྱ་ངན་ལས་འདས་པའི་འོག་ཏུ་ཡང་བདག་གིས་ཐོས་པའི་མཛོད་རྒྱས་པར་བྱེད་པར་གྱུར་ཅིག་ཅེས་བྱས་སོ། །</s>
  </p>
  <p id="1080">
    <s id="1080:1">དགེ་སློང་དག་ཇི་སྙམ་དུ་སེམས། </s>
    <s id="1080:2">དེའི་ཚེ་དགེ་སློང་དུ་གྱུར་པ་གང་ཡིན་པ་དེ་ནི་ཀུན་དགའ་བོ་འདི་ཁོ་ན་ཡིན་ཏེ། </s>
  </p>
  <p id="1081">
    <s id="1081:1">དེས་དེར་སྨོན་ལམ་བཏབ་པ་དེས་ན། </s>
  </p>
  <p id="1082">
    <s id="1082:1">དགེ་སློང་དག་ང་ཡང་དག་པར་རྫོགས་པའི་སངས་རྒྱས་འོད་སྲུང་དང་ཤིན་ཏུ་མཉམ་པ་དང་། ཤུགས་མཉམ་པ་དང་། མཛད་པ་མཉམ་པ་དང་། ཐབས་མཉམ་པ་བརྙེས་པར་གྱུར་ནས། </s>
  </p>
  <p id="1083">
    <s id="1083:1">འདིས་ང་མཉེས་པར་བྱས་ཏེ་</s>
  </p>
  <p id="1084">
    <s id="1084:1">མི་མཉེས་པར་མ་བྱས་ལ། ང་ཉིད་ཀྱི་བསྟན་པ་ལ་རབ་ཏུ་བྱུང་ནས་</s>
  </p>
  <p id="1085">
    <s id="1085:1">ཉོན་མོངས་པ་ཐམས་ཅད་སྤངས་ཏེ་</s>
  </p>
  <p id="1086">
    <s id="1086:1">དགྲ་བཅོམ་པ་ཉིད་མངོན་སུམ་དུ་བྱེད་པར་འགྱུར་ལ། </s>
    <s id="1086:2">འདི་ཡང་ངས་ཐོས་པ་འཛིན་པ་རྣམས་ཀྱི་མཆོག་ཏུ་བསྟན་ཏེ</s>
  </p>
  <p id="1087">
    <s id="1087:1">ང་ཡོངས་སུ་མྱ་ངན་ལས་འདས་པའི་འོག་ཏུ་ཡང་ཐོས་པ་རྒྱས་པར་བྱེད་པར་འགྱུར་རོ། །</s>
  </p>
  <p id="1088">
    <s id="1088:1">དགེ་སློང་དག་དགེ་སློང་འོད་སྲུང་ཡང་ཡང་དག་པར་རྫོགས་པའི་སངས་རྒྱས་འོད་སྲུང་དེ་ཉིད་ཀྱི་གསུང་རབ་ལ་རབ་ཏུ་བྱུང་ནས། </s>
  </p>
  <p id="1089">
    <s id="1089:1">དེ་གང་ལས་རབ་ཏུ་བྱུང་བ་དེ་ཡང་དག་པར་རྫོགས་པའི་སངས་རྒྱས་འོད་སྲུང་གིས་སྦྱངས་པའི་ཡོན་ཏན་དང་ལྡན་པ་རྣམས་ཀྱི་མཆོག་ཏུ་བསྟན་ཏོ། །</s>
  </p>
  <p id="1090">
    <s id="1090:1">དེས་དེར་ཚེ་གཅིག་ཏུ་ཚངས་པར་སྤྱོད་པ་སྤྱད་ནས་</s>
  </p>
  <p id="1091">
    <s id="1091:1">འཆི་ཀར་སྨོན་ལམ་བཏབ་པ། </s>
    <s id="1091:2">འདི་ལྟར་བདག་གིས་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་ཚེ་གཅིག་ཏུ་ཚངས་པར་སྤྱོད་པ་སྤྱད་ཀྱང་ཡོན་ཏན་གྱི་ཚོགས་ཅི་ཡང་མ་ཐོབ་ཀྱིས། ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ། </s>
  </p>
  <p id="1092">
    <s id="1092:1">བདག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="1093">
    <s id="1093:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="1094">
    <s id="1094:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་<ref folio="F.275.b"/>ཅིག །</s>
  </p>
  <p id="1095">
    <s id="1095:1">འདི་ལྟར་བདག་གི་མཁན་པོ་ཡང་དག་པར་རྫོགས་པའི་སངས་རྒྱས་འོད་སྲུང་གིས། སྦྱངས་པའི་ཡོན་ཏན་དང་ལྡན་པ་རྣམས་ཀྱི་མཆོག་ཏུ་བསྟན་པ་དེ་བཞིན་དུ། བདག་ཀྱང་ཤཱཀྱ་ཐུབ་པ་ཤཱཀྱའི་རྒྱལ་པོའི་མཆོག་དེས། </s>
  </p>
  <p id="1096">
    <s id="1096:1">སྦྱངས་པའི་ཡོན་ཏན་དང་ལྡན་པ་རྣམས་ཀྱི་མཆོག་ཏུ་བསྟན་པར་གྱུར་ཅིག་ཅེས་བྱས་ནས། </s>
  </p>
  <p id="1097">
    <s id="1097:1">དེ་དེ་ནས་ཤི་འཕོས་ཏེ། </s>
  </p>
  <p id="1098">
    <s id="1098:1">དུས་ལས་འདས་ནས། </s>
  </p>
  <p id="1099">
    <s id="1099:1">གྲོང་ཁྱེར་བཱ་རཱ་ཎ་སཱི་དེ་ཉིད་དུ། བློན་པོའི་མཆོག་གི་ཁྱིམ་དུ་ཉིང་མཚམས་བླངས་ནས། </s>
  </p>
  <p id="1100">
    <s id="1100:1">དེ་གང་གི་ཚེ་བཙས་ནས་ཆེར་སྐྱེས་པ་དེའི་ཚེ། རྒྱལ་པོ་ཀྲྀ་ཀཱིས་བློན་པོར་བཅུག་གོ། །</s>
  </p>
  <p id="1101">
    <s id="1101:1">དེ་ནས་གང་གི་ཚེ་ཡང་དག་པར་རྫོགས་པའི་སངས་རྒྱས་འོད་སྲུང་། སངས་རྒྱས་ཀྱི་ཕྲིན་ལས་ཐམས་ཅད་ཟིན་ནས། </s>
  </p>
  <p id="1102">
    <s id="1102:1">ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་པའི་ཚེ། རྒྱལ་པོ་ཀྲྀ་ཀཱིས་དེའི་སྐུ་གདུང་ལ་མཆོད་པ་བྱས་ནས། </s>
  </p>
  <p id="1103">
    <s id="1103:1">རིན་པོ་ཆེའི་མཆོད་རྟེན་ཁོ་ར་ཁོར་ཡུག་ཏུ་དཔག་ཚད་གཅིག་ཡོད་པ་ཞིག་བྱེད་དུ་བཅུག་སྟེ། </s>
  </p>
  <p id="1104">
    <s id="1104:1">རྒྱལ་པོ་དེས་བློན་པོའི་བུ་དེ་མཆོད་རྟེན་དེའི་ལག་དཔོན་དུ་བསྐོས་སོ། །</s>
  </p>
  <p id="1105">
    <s id="1105:1">དེ་ནས་ཕྱི་ཞིག་ན་རྒྱལ་པོ་ཀྲྀ་ཀཱིས་མཆོད་རྟེན་དེ་རྣམ་པ་ཐམས་ཅད་ཡོངས་སུ་རྫོགས་པར་བྱས་ནས། </s>
  </p>
  <p id="1106">
    <s id="1106:1">དེར་མཆོད་རྟེན་གྱི་དུས་སྟོན་བྱ་བར་འདོད་དེ། </s>
  </p>
  <p id="1107">
    <s id="1107:1">དེས་བཟའ་བ་དང་བཅའ་བ་དང་གོས་མང་པོ་སྦྱར་ནས། </s>
  </p>
  <p id="1108">
    <s id="1108:1">དགེ་སློང་རྣམས་ལ་འབོད་དུ་བཅུག་གོ་གཡར་འདྲེན་བཏང་ངོ་། །</s>
  </p>
  <p id="1109">
    <s id="1109:1">དེར་ཡང་དག་པར་རྫོགས་པའི་སངས་རྒྱས་འོད་སྲུང་ཡོངས་སུ་མྱ་ངན་ལས་འདས་ནས་ཞག་བདུན་ལོན་ནས་བསྟན་པ་ནུབ་སྟེ། </s>
  </p>
  <p id="1110">
    <s id="1110:1">དེ་ཡོངས་སུ་མྱ་ངན་ལས་འདས་ནས། </s>
  </p>
  <p id="1111">
    <s id="1111:1">དགེ་སློང་དབང་ཐོབ་པ་གང་ཡིན་པ་དེ་དག་ནི་ཡོངས་སུ་མྱ་ངན་ལས་འདས་སོ། །</s>
  </p>
  <p id="1112">
    <s id="1112:1">སོ་སོའི་སྐྱེ་བོ་གང་ཡིན་པ་དེ་དག་ནི་ཁྱིམ་པར་གྱུར་ཏོ། །</s>
  </p>
  <p id="1113">
    <s id="1113:1">དེ་ནས་དེར་གཡར་འདྲེན་པ་དེ་དག་གིས་དགེ་སློང་གཅིག་ཀྱང་མ་རྙེད་ནས། </s>
  </p>
  <p id="1114">
    <s id="1114:1">རྒྱལ་པོ་ཀྲྀ་ཀཱིས་དགེ་སློང་དེ་དག་གར་དོང་ཞེས་སྨྲས་པ་དང་། </s>
    <s id="1114:2">བློན་པོ་རྣམས་ཀྱིས་ཡང་དག་པར་རྫོགས་པའི་སངས་རྒྱས་ཡོངས་སུ་མྱ་ངན་ལས་འདས་ཏེ་</s>
  </p>
  <p id="1115">
    <s id="1115:1">ཞག་བདུན་ལོན་ནས་</s>
  </p>
  <p id="1116">
    <s id="1116:1">བསྟན་པ་ནུབ་ལགས་སོ་ཞེས་གསོལ་ཏོ། །</s>
  </p>
  <p id="1117">
    <s id="1117:1">རྒྱལ་པོས་བཀའ་སྩལ་པ། དེའི་དགེ་སློང་གང་གིས། དེའི་བསྟན་པ་འཛིན་པར་འགྱུར་བ་དེ་ལྟ་བུ་གཅིག་<ref folio="F.276.a"/>ཀྱང་མེད་དམ་ཞེས་བྱས་ནས། </s>
  </p>
  <p id="1118">
    <s id="1118:1">རྒྱལ་པོ་ཀྲྀ་ཀཱིས་མཆོད་རྟེན་དེ་ལ་བཀུར་སྟི་བྱས་ཏེ་སོང་ངོ་། །</s>
  </p>
  <p id="1119">
    <s id="1119:1">བློན་པོའི་བུ་དེས་ཀྱང་མཆོད་རྟེན་དེ་ལ་བཀུར་སྟི་བྱས་ནས་</s>
  </p>
  <p id="1120">
    <s id="1120:1">སྨོན་ལམ་བཏབ་པ། </s>
    <s id="1120:2">དགེ་བའི་རྩ་བ་འདིས་བདག་གང་དང་གང་དུ་སྐྱེ་བར་འགྱུར་བ་དེ་དང་དེར་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེ་བར་གྱུར་ཅིག །</s>
  </p>
  <p id="1121">
    <s id="1121:1">ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ་མཉེས་པར་བྱེད་པར་གྱུར་ཅིག །</s>
  </p>
  <p id="1122">
    <s id="1122:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="1123">
    <s id="1123:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག །</s>
  </p>
  <p id="1124">
    <s id="1124:1">གཞན་ཡང་བདག་གིས་དེ་ཡོངས་སུ་མྱ་ངན་ལས་འདས་ནས། </s>
  </p>
  <p id="1125">
    <s id="1125:1">བསྟན་པ་འཛིན་པར་གྱུར་ཅིག་ཅེས་བྱས་སོ། །</s>
  </p>
  <p id="1126">
    <s id="1126:1">དགེ་སློང་དག་ཇི་སྙམ་དུ་སེམས། </s>
    <s id="1126:2">དེའི་ཚེ་བློན་པོའི་བུ་གང་ཡིན་པ་དེ་ནི་དགེ་སློང་འོད་སྲུང་འདི་ཁོ་ན་ཡིན་ཏེ། </s>
  </p>
  <p id="1127">
    <s id="1127:1">འདིས་དེར་སྨོན་ལམ་བཏབ་བོ།། །།</s>
    <s id="1127:2">ལས་བརྒྱ་ཐམ་པ། བམ་པོ་ཉི་ཤུ་བཞི་པ། </s>
    <s id="1127:3">འཛིན་བྱེད་ཀྱི་བུ་ཞེས་བྱ་བ་ནི། </s>
    <s id="1127:4">གླེང་གཞི་རྒྱལ་པོའི་ཁབ་ན་བཞུགས་ཏེ། </s>
  </p>
  <p id="1128">
    <s id="1128:1">དེའི་ཚེ་རྒྱལ་པོའི་ཁབ་ན་བྲམ་ཟེ་ཆེ་ཞིང་མཐོ་བ་འཛིན་བྱེད་ཅེས་བྱ་བ་ཞིག་གནས་སོ། །</s>
  </p>
  <p id="1129">
    <s id="1129:1">འདམ་བུ་སྦྱིན་ཞེས་བྱ་བའི་གྲོང་ན་ནི་བྲམ་ཟེ་རྒྱལ་ཞེས་བྱ་བ་ཞིག་གནས་ཏེ། </s>
  </p>
  <p id="1130">
    <s id="1130:1">དེ་གཉིས་མཛའ་ཞིང་བཤེས་ལ་གཅུགས་པར་གྱུར་ཏོ། །</s>
  </p>
  <p id="1131">
    <s id="1131:1">དེ་ནས་བྲམ་ཟེ་རྒྱལ་ཆུང་མ་དང་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་པ་ལས། ཆུང་མ་ལ་བུ་ཆགས་ནས་</s>
  </p>
  <p id="1132">
    <s id="1132:1">དེ་ཟླ་བ་དགུའམ་བཅུ་ལོན་པ་དང་ཁྱེའུ་གཟུགས་བཟང་ཞིང་བལྟ་ན་</s>
  </p>
  <p id="1133">
    <s id="1133:1">སྡུག་ལ་མཛེས་པ་ཞིག་བཙས་ཏེ</s>
  </p>
  <p id="1134">
    <s id="1134:1">དེའི་བཙས་སྟོན་རྒྱས་པར་བྱས་ནས། </s>
  </p>
  <p id="1135">
    <s id="1135:1">མིང་ཤཱ་རིའི་བུ་ཞེས་བྱ་བ་དང་ཉེ་རྒྱལ་ཞེས་བྱ་བར་བཏགས་སོ། །</s>
  </p>
  <p id="1136">
    <s id="1136:1">དེ་ནས་ཕྱི་ཞིག་ན་བྲམ་ཟེ་འཛིན་བྱེད་ཀྱི་ཆུང་མ་ལ་ཡང་བུ་ཆགས་ནས། </s>
  </p>
  <p id="1137">
    <s id="1137:1">དེ་ཟླ་བ་དགུའམ་བཅུ་ལོན་པ་དང་ཁྱེའུ་གཟུགས་བཟང་ཞིང་བལྟ་ན་སྡུག་ལ་མཛེས་པ་ཞིག་བཙས་ཏེ། </s>
  </p>
  <p id="1138">
    <s id="1138:1">དེའི་བཙས་སྟོན་རྒྱས་པར་བྱས་ནས། </s>
  </p>
  <p id="1139">
    <s id="1139:1">ཁྱེའུ་འདིའི་མིང་ཇི་སྐད་གདགས་ཞེས་མིང་འདོགས་པར་བྱེད་དེ། </s>
  </p>
  <p id="1140">
    <s id="1140:1">ཁྱེའུ་འདི་བྲམ་ཟེ་ཆེ་ཞིང་མཐོ་བ་འཛིན་བྱེད་ཀྱི་བུ་ཡིན་པས་ན། </s>
  </p>
  <p id="1141">
    <s id="1141:1">ཁྱེའུ་<ref folio="F.276.b"/>འདིའི་མིང་འཛིན་བྱེད་ཀྱི་བུ་ཞེས་གདགས་སོ་ཞེས་ཟེར་རོ། །</s>
  </p>
  <p id="1142">
    <s id="1142:1">དེ་ནས་ཁྱེའུ་འཛིན་བྱེད་ཀྱི་བུ་འོ་མ་དང་མར་དང་ཞོ་དང་ཞུན་མར་དང་མར་གྱི་ཉིང་གུས་བསྐྱེད་བསྲིངས་ནས། </s>
  </p>
  <p id="1143">
    <s id="1143:1">གང་གི་ཚེ་དེ་གཉིས་ཆེར་སྐྱེས་པ་དེའི་ཚེ་དེ་གཉི་ག་བྱིས་པ་སློབ་པའི་གྲྭར་གཏད་ནས། </s>
  </p>
  <p id="1144">
    <s id="1144:1">དེ་གཉི་ག་ཡང་ཡི་གེ་མཐར་ཕྱིན་པར་ལོབས་ཏེ། </s>
  </p>
  <p id="1145">
    <s id="1145:1">དེ་གཉི་གས་བསྟན་བཅོས་ཐམས་ཅད་ལོབས་སོ། །</s>
  </p>
  <p id="1146">
    <s id="1146:1">ཉེ་རྒྱལ་གྱིས་ནི་ལོ་བཅུ་དྲུག་ལོན་ནས་དབང་པོའི་བརྡ་སྤྲོད་པ་ཡང་ལོབས་ཏེ་གཞུང་གིས་རྒོལ་བ་ཐམས་ཅད་ཚར་གཅད་དོ། །</s>
  </p>
  <p id="1147">
    <s id="1147:1">དེ་ནས་ཕྱི་ཞིག་ན་དཀའ་ཐུབ་ཀྱི་ནགས་ཚལ་དུ་རྟེན་བཅས་ནས། </s>
  </p>
  <p id="1148">
    <s id="1148:1">དེ་ཀུན་དུ་རྒྱུ་དག་གི་ནང་དུ་རབ་ཏུ་བྱུང་ངོ་། །</s>
  </p>
  <p id="1149">
    <s id="1149:1">དེར་གང་གི་ཚེ་སངས་རྒྱས་འཇིག་རྟེན་དུ་བྱུང་བ་དེའི་ཚེ་བྲམ་ཟེའི་བུ་ཤཱ་རིའི་བུ་དང་མཽད་གལ་གྱི་བུ་གཉིས་བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ནས། </s>
  </p>
  <p id="1150">
    <s id="1150:1">དེར་དེ་གཉིས་ཀྱིས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱས་ནས། </s>
  </p>
  <p id="1151">
    <s id="1151:1">བཅོམ་ལྡན་འདས་ཀྱིས་དེ་གཉིས་ལས་གཅིག་ནི་ཤེས་རབ་ཆེ་བ་རྣམས་ཀྱི་མཆོག་ཏུ་བསྟན་ཏོ། །</s>
  </p>
  <p id="1152">
    <s id="1152:1">གཅིག་ནི་རྫུ་འཕྲུལ་ཅན་རྣམས་ཀྱི་མཆོག་ཏུ་བསྟན་ཏོ། །</s>
  </p>
  <p id="1153">
    <s id="1153:1">བྲམ་ཟེའི་ཁྱེའུ་འཛིན་བྱེད་ཀྱི་བུ་ནི་རྒྱལ་པོའི་ཞམ་རིང་བ་དཔའ་བོར་གྱུར་ཏེ། </s>
  </p>
  <p id="1154">
    <s id="1154:1">རྒྱལ་པོའི་ཕོ་བྲང་དེར་རྟག་ཏུ་འགྲོ་བ་ལས་དེ་ཤེས་རབ་དང་ལྡན་པའི་ཕྱིར། རྒྱལ་པོ་གཟུགས་ཅན་སྙིང་པོས་བློན་པོའི་མཆོག་ཏུ་བསྐོས་ནས། </s>
  </p>
  <p id="1155">
    <s id="1155:1">ལོངས་སྤྱོད་ཀྱི་གཞི་ཆེན་པོ་ཡང་བྱིན་ཏེ། </s>
  </p>
  <p id="1156">
    <s id="1156:1">འཇིག་རྟེན་དག་ནི་འབྱོར་པ་འདོད་པ་ཡིན་ནོ། །</s>
  </p>
  <p id="1157">
    <s id="1157:1">དེ་ནས་ཕྱི་ཞིག་ན། </s>
  </p>
  <p id="1158">
    <s id="1158:1">དེས་ཀྱང་ཐབས་ཟླར་བབ་པ་ལས་ཆུང་མ་བླངས་ནས་</s>
  </p>
  <p id="1159">
    <s id="1159:1">དེ་དེ་དང་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་ལ། </s>
    <s id="1159:2">དེས་ཁྱིམ་གྱི་འབྱོར་པ་རྒྱས་པར་བྱས་ཏེ་</s>
  </p>
  <p id="1160">
    <s id="1160:1">བཞག་གོ། །</s>
  </p>
  <p id="1161">
    <s id="1161:1">དེ་ནས་དེས་རྒྱལ་པོའི་ཁབ་དེར་རྒྱལ་པོ་ལ་བརྟེན་ཅིང་བྲམ་ཟེ་དང་ཁྱིམ་བདག་རྣམས་ཀྱི་ནོར་ལེན་པར་བྱེད་དོ། །</s>
  </p>
  <p id="1162">
    <s id="1162:1">བྲམ་ཟེ་དང་ཁྱིམ་བདག་རྣམས་ལ་བརྟེན་ཅིང་རྒྱལ་པོའི་ནོར་ལེན་པར་བྱེད་དོ། །</s>
  </p>
  <p id="1163">
    <s id="1163:1">དེ་ནས་ཕྱི་ཞིག་ན། </s>
  </p>
  <p id="1164">
    <s id="1164:1">ཚེ་དང་ལྡན་པ་ཤཱ་རིའི་བུས། </s>
  </p>
  <p id="1165">
    <s id="1165:1">འཛིན་བྱེད་ཀྱི་བུ་གདུལ་བའི་དུས་ལ་བབ་པར་མཐོང་ནས། </s>
  </p>
  <p id="1166">
    <s id="1166:1">སྔ་དྲོ་ཤམ་ཐབས་དང་ཆོས་གོས་བགོས་ཏེ་ལྷུང་བཟེད་ཐོགས་ནས་བྲམ་ཟེ་འཛིན་བྱེད་ཀྱི་བུའི་ཁྱིམ་ག་ལ་བ་དེར་སོང་ངོ་། །</s>
  </p>
  <p id="1167">
    <s id="1167:1">དེའི་ཚེ་བྲམ་ཟེ་འཛིན་<ref folio="F.277.a"/>བྱེད་ཀྱི་བུ་ཤིང་མ་ལ་ལི་ཀའི་འདབ་ན་བ་འཇོ་བའི་ཞལ་ཏ་བྱེད་ཅིང་འདུག་པ་ལས། </s>
    <s id="1167:2">བྲམ་ཟེ་འཛིན་བྱེད་ཀྱི་བུས་ཐག་རིང་པོ་ཞིག་ནས་ཚེ་དང་ལྡན་པ་ཤཱ་རིའི་བུ་མཐོང་ངོ་། །</s>
  </p>
  <p id="1168">
    <s id="1168:1">མཐོང་ནས་ཀྱང་ཚེ་དང་ལྡན་པ་ཤཱ་རིའི་བུ་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="1169">
    <s id="1169:1">ཚེ་དང་ལྡན་པ་ཤཱ་རིའི་བུ་ལ་ཡན་ལག་ཐམས་ཅད་ཀྱིས་འཁྱུད་ནས་ཁྱིམ་གྱི་ནང་དུ་ཁྲིད་དེ། </s>
  </p>
  <p id="1170">
    <s id="1170:1">སྟན་བཤམས་པ་ལ་འདུག་ཏུ་བཅུག་སྟེ། </s>
  </p>
  <p id="1171">
    <s id="1171:1">ཀྱེ་ཤཱ་རིའི་བུ་བཤོས་གསོལ་ལ་འོ་མ་ཡང་གསོལ་ཅིག་ཅེས་བྱས་སོ། །</s>
  </p>
  <p id="1172">
    <s id="1172:1">ཤཱ་རིའི་བུ་ན་རེ་འཛིན་བྱེད་ཀྱི་བུ་ང་ལ་སེམས་དགའ་བར་བྱས་ཟིན་གྱིས་དེས་ཆོག་གོ། །</s>
  </p>
  <p id="1173">
    <s id="1173:1">འཛིན་བྱེད་ཀྱི་བུས་སྨྲས་པ། ཀྱེ་ཤཱ་རིའི་བུ་ཁྱོད་ཡུན་རིང་མོ་ཞིག་ན་གདོད་བདག་གི་ཁྱིམ་དུ་ཕྱིན་ན། </s>
  </p>
  <p id="1174">
    <s id="1174:1">ཅིའི་ཕྱིར་ཟན་གཅིག་ཙམ་ཡང་ཟར་མི་བཏུབ། </s>
    <s id="1174:2">ཤཱ་རིའི་བུས་སྨྲས་པ། འཛིན་བྱེད་ཀྱི་བུ་འདི་ལྟར་ཁྱོད་ནི་ངང་ཚུལ་འཆལ་ཅིང་ངང་ཚུལ་ཉམས་པ་ཡིན་ཏེ། </s>
  </p>
  <p id="1175">
    <s id="1175:1">རྒྱལ་པོ་ལ་བརྟེན་ཅིང་བྲམ་ཟེ་དང་ཁྱིམ་བདག་རྣམས་ཀྱི་ནོར་ལེན་པར་བྱེད་ལ། </s>
    <s id="1175:2">བྲམ་ཟེ་དང་ཁྱིམ་བདག་རྣམས་ལ་བརྟེན་ཅིང་རྒྱལ་པོའི་ནོར་ལེན་པར་བྱེད་པའི་ཕྱིར་རོ། །</s>
  </p>
  <p id="1176">
    <s id="1176:1">འཛིན་བྱེད་ཀྱི་བུས་སྨྲས་པ། ཀྱེ་ཤཱ་རིའི་བུ་བདག་ནི་ཁྱིམ་པ་སྟེ། </s>
  </p>
  <p id="1177">
    <s id="1177:1">ཁྱིམ་ན་གནས་པ་ལགས་པས་ན། </s>
  </p>
  <p id="1178">
    <s id="1178:1">བདག་གིས་ནི་བདག་ཉིད་དང་ཕ་མ་དང་བུ་དང་ཆུང་མ་དང་བྲན་དང་བྲན་མོ་དང་ལས་བྱེད་པ་དང་ཞོ་ཤས་འཚོ་བ་དང་མཛའ་བོ་དང་སྙིང་ཉེ་བ་དང་ཉེ་དུ་དང་རྒན་རབས་ཀྱང་ཡང་དག་པར་བདེ་བས་ཚིམ་པར་བྱ་དགོས་སོ། །</s>
  </p>
  <p id="1179">
    <s id="1179:1">རྒྱལ་པོ་ལ་ཡང་ས་གཞིའི་རག་ལུས་ལ། </s>
    <s id="1179:2">ལྷ་ཡང་རྗེད་དགོས། </s>
  </p>
  <p id="1180">
    <s id="1180:1">སྔོན་གྱི་མཚུན་དག་ཀྱང་གཏོར་དགོས། </s>
  </p>
  <p id="1181">
    <s id="1181:1">དགེ་སྦྱོང་དང་བྲམ་ཟེ་རྣམས་ཀྱང་ཟན་སྦྱིན་དགོས་ཏེ། </s>
  </p>
  <p id="1182">
    <s id="1182:1">བདག་གིས་ནི་ཆོས་བཞིན་དུ་བྱེད་པ་འབའ་ཞིག་གིས་བདེ་བླག་ཏུ་འབྱོར་པར་མི་ནུས་སོ། །</s>
  </p>
  <p id="1183">
    <s id="1183:1">ཤཱ་རིའི་བུས་སྨྲས་པ། འཛིན་བྱེད་ཀྱི་བུ་འོ་ན་ཁྱོད་ཉིད་ལ་དྲི་བར་བྱས། </s>
  </p>
  <p id="1184">
    <s id="1184:1">ཁྱོད་ཀྱིས་ཇི་ལྟར་བཟོད་པ་དེ་བཞིན་དུ་དེའི་ལན་ཐོབ་ཤིག །</s>
    <s id="1184:2">དཔེར་ན་མི་ཞིག་གིས་ཕ་མ་གཉིས་ཀྱི་ཕྱིར་ཆོས་མ་ཡིན་པ་སྤྱོད་ཅིང་ལོག་པར་སྤྱོད་དེ། </s>
  </p>
  <p id="1185">
    <s id="1185:1">དེ་ཆོས་མ་ཡིན་པ་སྤྱོད་ཅིང་ལོག་པར་སྤྱོད་པ་དེས་ལུས་དང་བྲལ་ཏེ། </s>
  </p>
  <p id="1186">
    <s id="1186:1">ཤི་བའི་འོག་ཏུ་ངན་སོང་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྣམས་སུ་སྐྱེས་ནས། </s>
  </p>
  <p id="1187">
    <s id="1187:1">དེ་སེམས་ཅན་དམྱལ་བའི་སྲུངས་མ་རྣམས་ཀྱིས་<ref folio="F.277.b"/>བཟུང་སྟེ། </s>
  </p>
  <p id="1188">
    <s id="1188:1">སྡུག་བསྔལ་དྲག་པ་དང་མི་བཟད་པ་དང་ཚ་བ་དང་ཡིད་དུ་མི་འོང་བའི་ཚོར་བ་མྱོང་དུ་བཅུག་ནས། </s>
  </p>
  <p id="1189">
    <s id="1189:1">དེ་ན་རེ་སེམས་ཅན་དམྱལ་བའི་སྲུངས་མ་དག་བདག་ལ་གནོད་པ་འདི་དང་འདི་ལྟ་བུ་དག་མ་བྱེད་ཅིག །</s>
  </p>
  <p id="1190">
    <s id="1190:1">དེ་ཅིའི་ཕྱིར་ཞེ་ན། </s>
    <s id="1190:2">བདག་གིས་ཕ་མའི་ཕྱིར་ཆོས་མ་ཡིན་པ་སྤྱད་ཅིང་ལོག་པར་སྤྱད་པས། བདག་ཆོས་མ་ཡིན་པ་སྤྱད་ཅིང་ལོག་པར་སྤྱད་པ་དེས། </s>
  </p>
  <p id="1191">
    <s id="1191:1">ལུས་དང་བྲལ་ཏེ་ཤི་བའི་འོག་ཏུ་ངན་སོང་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྣམས་སུ་སྐྱེས་པར་ཟད་དོ་ཞེས་ཟེར་ན། </s>
  </p>
  <p id="1192">
    <s id="1192:1">འཛིན་བྱེད་ཀྱི་བུ་དེ་ཇི་སྙམ་དུ་སེམས། </s>
    <s id="1192:2">མི་དེ་སེམས་ཅན་དམྱལ་བའི་སྲུངས་མ་རྣམས་ལས་དོན་དེ་འགྲུབ་པར་འགྱུར་རམ། </s>
    <s id="1192:3">འཛིན་བྱེད་ཀྱི་བུས་སྨྲས་པ། ཤཱ་རིའི་བུ་དེ་ནི་མི་འགྲུབ་བོ། །</s>
    <s id="1192:4">ཤཱ་རིའི་བུས་སྨྲས་པ། འཛིན་བྱེད་ཀྱི་བུ་དད་པ་དང་ལྡན་པའི་རིགས་ཀྱི་བུས་ཆོས་དང་ལྡན་པ་དང་ལས་ཀྱི་ཡོན་ཏན་དག་གིས་ལོངས་སྤྱོད་རྣམས་བསྒྲུབས་ཏེ</s>
  </p>
  <p id="1193">
    <s id="1193:1">ཕ་མ་གཉིས་ལ་དུས་དུས་སུ་ཡང་དག་པར་རི་མོ་བྱེད་པ་དང་། </s>
    <s id="1193:2">ཡང་དག་པར་བསྙེན་བཀུར་བྱེད་པ་དང་། ཡང་དག་པའི་བདེ་བས་སྟེན་པར་བྱེད་དེ། </s>
  </p>
  <p id="1194">
    <s id="1194:1">སྡིག་པའི་ལས་ཀྱང་ཅུང་ཟད་ཀྱང་མི་བྱེད་ལ། བསོད་ནམས་ཀྱི་ལམ་ཡང་དག་པར་བླངས་ཏེ། </s>
  </p>
  <p id="1195">
    <s id="1195:1">འདུག་ན་དེ་ལ་ཕ་མ་ཡང་འདི་སྙམ་དུ་སེམས་ཏེ། </s>
  </p>
  <p id="1196">
    <s id="1196:1">རིགས་ཀྱི་བུ་འདི་ནི་དད་པ་དང་ལྡན་ཞིང་སྒྲུབ་ཕོད་ལ་རིགས་པས་འཚོ་བ་ཡིན་ཏེ། </s>
  </p>
  <p id="1197">
    <s id="1197:1">རིགས་ཀྱི་བུ་འདིས་ནི་ཆོས་དང་ལྡན་པ་དང་། ལས་ཀྱི་ཡོན་ཏན་དག་གིས་ལོངས་སྤྱོད་རྣམས་བསྒྲུབས་ནས། </s>
  </p>
  <p id="1198">
    <s id="1198:1">དུས་དུས་སུ་བདག་ཅག་ལ་ཡང་ཡང་དག་པར་རི་མོ་བྱེད། </s>
  </p>
  <p id="1199">
    <s id="1199:1">ཡང་དག་པར་བསྙེན་བཀུར་བྱེད། </s>
  </p>
  <p id="1200">
    <s id="1200:1">ཡང་དག་པར་བདེ་བས་སྟེན་པར་བྱེད་དེ། </s>
  </p>
  <p id="1201">
    <s id="1201:1">སྡིག་པའི་ལས་ཀྱང་ཅུང་ཟད་ཀྱང་མི་བྱེད་ལ། བསོད་ནམས་ཀྱི་ལམ་ཡང་ཡང་དག་པར་བླངས་ཏེ་འདུག་གོ་སྙམ་མོ། །</s>
  </p>
  <p id="1202">
    <s id="1202:1">རིགས་ཀྱི་བུ་ཕ་མ་ལ་སླར་སྙིང་བརྩེ་བར་བྱེད་པ་དེ་ནི། དགེ་བའི་ཆོས་རྣམས་འཕེལ་བ་འབའ་ཞིག་ཏུ་འགྱུར་བར་རེ་བར་བྱ་སྟེ། </s>
  </p>
  <p id="1203">
    <s id="1203:1">ཡོངས་སུ་འགྲིབ་པར་མི་འགྱུར་རོ། །</s>
  </p>
  <p id="1204">
    <s id="1204:1">འཛིན་བྱེད་ཀྱི་བུ། དཔེར་ན་མི་ཞིག་གིས་བུ་དང་ཆུང་མ་དང་བྲན་དང་བྲན་མོ་དང་ལས་བྱེད་པ་དང་ཞོ་ཤས་འཚོ་བ་རྣམས་དང་མཛའ་བོ་དང་སྙིང་ཉེ་བ་དང་ཉེ་དུ་དང་རྒན་རབས་རྣམས་དང་རྒྱལ་པོ་དང་ལྷ་རྣམས་དང་དགེ་སྦྱོང་དང་བྲམ་ཟེ་རྣམས་ཀྱི་ཕྱིར་ཆོས་མ་ཡིན་པ་<ref folio="F.278.a"/>སྤྱོད་ཅིང་ལོག་པར་སྤྱོད་དེ</s>
  </p>
  <p id="1205">
    <s id="1205:1">དེ་ཆོས་མ་ཡིན་པ་སྤྱོད་ཅིང་ལོག་པར་སྤྱོད་པ་དེས། </s>
  </p>
  <p id="1206">
    <s id="1206:1">ལུས་དང་བྲལ་ཏེ་ཤི་བའི་འོག་ཏུ་ངན་སོང་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྣམས་སུ་སྐྱེས་ནས། </s>
  </p>
  <p id="1207">
    <s id="1207:1">དེ་སེམས་ཅན་དམྱལ་བའི་སྲུངས་མ་རྣམས་ཀྱིས་བཟུང་སྟེ། </s>
  </p>
  <p id="1208">
    <s id="1208:1">སྡུག་བསྔལ་དྲག་པ་དང་མི་བཟད་པ་དང་ཚ་བ་དང་ཡིད་དུ་མི་འོང་བའི་ཚོར་བ་མྱོང་དུ་བཅུག་ནས། </s>
  </p>
  <p id="1209">
    <s id="1209:1">དེ་ན་རེ་སེམས་ཅན་དམྱལ་བའི་སྲུངས་མ་དག་བདག་ལ་གནོད་པ་འདི་དང་འདི་ལྟ་བུ་དག་མ་བྱེད་ཅིག །</s>
  </p>
  <p id="1210">
    <s id="1210:1">དེ་ཅིའི་ཕྱིར་ཞེ་ན། </s>
    <s id="1210:2">བདག་གིས་དགེ་སྦྱོང་དང་བྲམ་ཟེ་རྣམས་ཀྱི་ཕྱིར་ཆོས་མ་ཡིན་པ་སྤྱད་ཅིང་ལོག་པར་སྤྱད་པར་ཟད་དོ་ཞེས་ཟེར་ན། </s>
  </p>
  <p id="1211">
    <s id="1211:1">འཛིན་བྱེད་ཀྱི་བུ་ཇི་སྙམ་དུ་སེམས། </s>
    <s id="1211:2">མི་དེ་སེམས་ཅན་དམྱལ་བའི་སྲུངས་མ་རྣམས་ལས་དོན་དེ་འགྲུབ་པར་འགྱུར་རམ། </s>
    <s id="1211:3">འཛིན་བྱེད་ཀྱི་བུས་སྨྲས་པ། ཤཱ་རིའི་བུ་དེ་ནི་མི་འགྲུབ་བོ། །</s>
    <s id="1211:4">ཤཱ་རིའི་བུས་སྨྲས་པ། འཛིན་བྱེད་ཀྱི་བུ་དད་པ་དང་ལྡན་པའི་རིགས་ཀྱི་བུས་ཆོས་དང་ལྡན་པ་དང་། ལས་ཀྱི་ཡོན་ཏན་དག་གིས་ལོངས་སྤྱོད་རྣམས་བསྒྲུབས་ཏེ</s>
  </p>
  <p id="1212">
    <s id="1212:1">དགེ་སྦྱོང་དང་བྲམ་ཟེ་རྣམས་ལ་ཟས་སྦྱིན་པར་བྱེད་དེ། </s>
  </p>
  <p id="1213">
    <s id="1213:1">སྡིག་པའི་ལས་ཀྱང་ཅུང་ཟད་ཀྱང་མི་བྱེད་ལ། བསོད་ནམས་ཀྱི་ལམ་ཡང་ཡང་དག་པར་བླངས་ཏེ། </s>
  </p>
  <p id="1214">
    <s id="1214:1">འདུག་ན་དེ་ལ་དགེ་སྦྱོང་དང་བྲམ་ཟེ་རྣམས་ཀྱིས་དགེ་བའི་སེམས་ཀྱིས་སླར་སྙིང་བརྩེ་བར་བྱེད་དོ། །</s>
  </p>
  <p id="1215">
    <s id="1215:1">འཛིན་བྱེད་ཀྱི་བུ་དེ་ལྟར་དགེ་སྦྱོང་དང་བྲམ་ཟེ་རྣམས་ཀྱིས་དགེ་བའི་སེམས་ཀྱིས་སླར་སྙིང་བརྩེ་བར་བྱས་པའི་སྐྱེས་བུ་གང་ཟག་དེའི་ནི། དགེ་བའི་ཆོས་རྣམས་འཕེལ་བ་འབའ་ཞིག་ཏུ་འགྱུར་བར་རེ་བར་བྱས་ཏེ་</s>
  </p>
  <p id="1216">
    <s id="1216:1">ཡོངས་སུ་འགྲིབ་པར་མི་འགྱུར་རོ། །</s>
  </p>
  <p id="1217">
    <s id="1217:1">དེ་སྐད་ཅེས་སྨྲས་ནས་བྲམ་ཟེ་འཛིན་བྱེད་ཀྱི་བུ་ངུས་ཏེ་མཆི་མ་བླགས་སོ། །</s>
  </p>
  <p id="1218">
    <s id="1218:1">དེ་ནས་བྲམ་ཟེ་འཛིན་བྱེད་ཀྱི་བུས་གོས་ཀྱི་མཐའ་མས་མཆི་མ་ཕྱིས་ནས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ། །</s>
  </p>
  <p id="1219">
    <s id="1219:1">ཀྱེ་ཤཱ་རིའི་བུ་འདི་ནི་བདག་གི་མཆིས་བྲང་བག་སར་བླངས་ནས་རིང་པོ་མ་ལགས་པ་ཞིག་མཆིས་ཏེ། </s>
  </p>
  <p id="1220">
    <s id="1220:1">དེའི་སླད་དུ་བདག་གིས་བག་མ་མཆིས་པར་སྡིག་པ་ཁ་ན་མ་ཐོ་བ་མང་པོ་བགྱིས་ཀྱིས། </s>
    <s id="1220:2">བཙུན་པ་ཤཱ་རིའི་བུ་བག་སར་འདི་བདག་གིས་གཏན་དུ་སླར་བཏང་ལ། དེང་སླན་ཆད་བཙུན་པ་ཤཱ་རིའི་བུ་ལས་ཚངས་པར་སྤྱོད་པ་ལྔ་པའི་བསླབ་པའི་གཞི་རྣམས་ཡང་དག་པར་ནོད་པར་འཚལ་ལོ། །</s>
  </p>
  <p id="1221">
    <s id="1221:1">དེ་ནས་ཚེ་དང་<ref folio="F.278.b"/>ལྡན་པ་ཤཱ་རིའི་བུས་བྲམ་ཟེ་འཛིན་བྱེད་ཀྱི་བུ་ཚངས་པར་སྤྱོད་པ་ལྔ་པའི་བསླབ་པའི་གཞི་རྣམས་ལ་གནས་པར་བྱས་ནས་</s>
  </p>
  <p id="1222">
    <s id="1222:1">སྟན་ལས་ལངས་ཏེ་</s>
  </p>
  <p id="1223">
    <s id="1223:1">སོང་ངོ་། །</s>
  </p>
  <p id="1224">
    <s id="1224:1">དེ་ནས་ཚེ་དང་ལྡན་པ་ཤཱ་རིའི་བུ་ལྷོ་ཕྱོགས་ཀྱི་རིའི་ནགས་ཁྲོད་ག་ལ་བ་དེར་སོང་བ་ལས། དགེ་སློང་གཞན་ཞིག་འོད་མའི་ཚལ་བྱ་ཀ་ལན་ད་ཀ་གནས་པ་ནས། </s>
  </p>
  <p id="1225">
    <s id="1225:1">ལྷོ་ཕྱོགས་ཀྱི་རིའི་ནགས་ཁྲོད་ག་ལ་བ་དེར་སོང་ནས་དགེ་སློང་དེས་ཐག་རིང་པོ་ཞིག་ནས་ཚེ་དང་ལྡན་པ་ཤཱ་རིའི་བུ་མཐོང་ངོ་། །</s>
  </p>
  <p id="1226">
    <s id="1226:1">མཐོང་ནས་ཀྱང་ཚེ་དང་ལྡན་པ་ཤཱ་རིའི་བུ་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="1227">
    <s id="1227:1">ཚེ་དང་ལྡན་པ་ཤཱ་རིའི་བུའི་རྐང་པ་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ། །</s>
  </p>
  <p id="1228">
    <s id="1228:1">ཕྱོགས་གཅིག་ཏུ་འདུག་ནས་ཚེ་དང་ལྡན་པ་ཤཱ་རིའི་བུས་དགེ་སློང་དེ་ལ་འདི་སྐད་ཅེས་སྨྲས་སོ། །</s>
  </p>
  <p id="1229">
    <s id="1229:1">དགེ་སློང་ཁྱོད་ད་གདོད་ག་ལས་འོངས། </s>
  </p>
  <p id="1230">
    <s id="1230:1">དགེ་སློང་དེས་སྨྲས་པ། བཙུན་པ་ཤཱ་རིའི་བུ་བདག་ད་གཟོད་འོད་མའི་ཚལ་བྱ་ཀ་ལན་ད་ཀ་གནས་པ་ནས་མཆིས་སོ། །</s>
  </p>
  <p id="1231">
    <s id="1231:1">ཤཱ་རིའི་བུས་སྨྲས་པ། བྲམ་ཟེ་འཛིན་བྱེད་ཀྱི་བུ་ཤེས་སམ། </s>
    <s id="1231:2">ཚེ་དང་ལྡན་པ་ཤཱ་རིའི་བུ་བདག་འཚལ་ཏེ། </s>
  </p>
  <p id="1232">
    <s id="1232:1">ཚེ་དང་ལྡན་པ་ཤཱ་རིའི་བུའི་སྔོན་གྱི་ཁྱིམ་ན་གནས་པའི་ཚེའི་གྲོགས་པོ་ལགས་སོ། །</s>
    <s id="1232:2">ཤཱ་རིའི་བུས་སྨྲས་པ། ཚེ་དང་ལྡན་པ་བྲམ་ཟེ་འཛིན་བྱེད་ཀྱི་བུ་གནོད་པ་ཆུང་ངམ། </s>
    <s id="1232:3">ཉམ་ང་བ་ཉུང་ངམ། </s>
    <s id="1232:4">བདེ་བ་དང་ལྡན་ནམ། </s>
    <s id="1232:5">ནད་མེད་དམ། </s>
    <s id="1232:6">སྟོབས་དང་ལྡན་པར་རྒྱལ་པོའི་ཁབ་ན་གནས་སམ། </s>
    <s id="1232:7">སྟོན་པ་མཐོང་བར་དགའ་འམ། </s>
    <s id="1232:8">ཆོས་མཉན་པར་དགའ་འམ། </s>
    <s id="1232:9">དགེ་སློང་དེས་སྨྲས་པ། ཚེ་དང་ལྡན་པ་ཤཱ་རིའི་བུ་བྲམ་ཟེ་འཛིན་བྱེད་ཀྱི་བུ་ནི་སྟོན་པ་བལྟ་བར་ཡང་དགའ། </s>
  </p>
  <p id="1233">
    <s id="1233:1">ཆོས་མཉན་པར་ཡང་དགའ་མོད་ཀྱི། </s>
    <s id="1233:2">གནོད་པ་དང་ལྡན་ཞིང་སྡུག་བསྔལ་དང་ལྡན་ཏེ་</s>
  </p>
  <p id="1234">
    <s id="1234:1">ནད་པར་གྱུར་པས་གལ་ཏེ་ན་ནད་དེ་ཁོ་ནས་འཆི་བར་འགྱུར་ཡང་སྲིད་དོ། །</s>
  </p>
  <p id="1235">
    <s id="1235:1">དེ་ནས་ཚེ་དང་ལྡན་པ་ཤཱ་རིའི་བུས་ཆོས་གོས་སྣམ་སྦྱར་བགོས་ཏེ། </s>
  </p>
  <p id="1236">
    <s id="1236:1">བྲམ་ཟེ་འཛིན་བྱེད་ཀྱི་བུའི་ཁྱིམ་ག་ལ་བ་དེར་སོང་བ་ལས་</s>
    <s id="1236:2">བྲམ་ཟེ་འཛིན་བྱེད་ཀྱི་བུས་ཐག་རིང་པོ་ཞིག་ནས་ཚེ་དང་ལྡན་པ་ཤཱ་རིའི་བུ་མཐོང་ངོ་། །</s>
  </p>
  <p id="1237">
    <s id="1237:1">མཐོང་ནས་ཀྱང་ཁྲི་ལས་ལྡང་དུ་སྩོལ་ལོ། །</s>
  </p>
  <p id="1238">
    <s id="1238:1">དེ་ནས་ཚེ་དང་ལྡན་པ་ཤཱ་རིའི་བུས། </s>
  </p>
  <p id="1239">
    <s id="1239:1">བྲམ་ཟེ་འཛིན་བྱེད་ཀྱི་བུ་ཁྲི་ལས་ལྡང་བར་སྩོལ་བ་མཐོང་ནས་</s>
  </p>
  <p id="1240">
    <s id="1240:1">བྲམ་ཟེ་འཛིན་བྱེད་ཀྱི་བུ་ལ་སྨྲས་པ། </s>
    <s id="1240:2">འཛིན་བྱེད་ཀྱི་བུ་ང་འདུག་པའི་སྟན་གཞན་དག་ཀྱང་ཡོད་ཀྱིས། </s>
    <s id="1240:3">ཁྱོད་ཁྲི་ལས་མ་ལྡང་<ref folio="F.279.a"/>ཅིག་ཅེས་བྱས་ནས་</s>
  </p>
  <p id="1241">
    <s id="1241:1">ཚེ་དང་ལྡན་པ་ཤཱ་རིའི་བུ་སྟན་བཤམས་པ་ལ་འདུག་གོ། །</s>
  </p>
  <p id="1242">
    <s id="1242:1">འདུག་ནས་ཀྱང་ཚེ་དང་ལྡན་པ་ཤཱ་རིའི་བུས་བྲམ་ཟེ་འཛིན་བྱེད་ཀྱི་བུ་ལ་འདི་སྐད་ཅེས་སྨྲས་སོ། །</s>
  </p>
  <p id="1243">
    <s id="1243:1">འཛིན་བྱེད་ཀྱི་བུ་ཅི་ཁྱོད་བཟོད་པ་དང་ལྡན་ནམ། </s>
    <s id="1243:2">འཚོ་འམ། </s>
    <s id="1243:3">ཅི་ཁྱོད་ཀྱི་སྡུག་བསྔལ་དྲག་པ་དང་། མི་བཟད་པ་དང་། ཚ་བ་དང་། ཡིད་དུ་མི་འོང་བའི་ཚོར་བ་དྲག་པོ་རྣམས་མེད་པར་གྱུར་ཏམ། </s>
    <s id="1243:4">ཕྱིར་ཐུ་བར་མ་གྱུར་ཏམ། </s>
    <s id="1243:5">མེད་པར་གྱུར་པར་མངོན་ནམ། </s>
    <s id="1243:6">ཕྱིས་ཐུ་བར་གྱུར་པར་མི་མངོན་གྲང་། </s>
  </p>
  <p id="1244">
    <s id="1244:1">འཛིན་བྱེད་ཀྱི་བུས་སྨྲས་པ། བཙུན་པ་ཤཱ་རིའི་བུ་བདག་ནི་བཟོད་པ་དང་ལྡན་པ་མ་ཡིན། </s>
  </p>
  <p id="1245">
    <s id="1245:1">འཚོ་བ་དང་ལྡན་པ་མ་ཡིན་ཏེ། </s>
  </p>
  <p id="1246">
    <s id="1246:1">བདག་གི་ལུས་ལ་སྡུག་བསྔལ་དྲག་པ་དང་། མི་བཟད་པ་དང་། ཚ་བ་དང་། ཡིད་དུ་མི་འོང་བའི་ཚོར་བ་ཚབས་ཆེན་པོ་དག་གིས་ཐེབས་ཏེ། </s>
  </p>
  <p id="1247">
    <s id="1247:1">བདག་གི་ཚོར་བ་དེ་དག་ཕྱིས་ཐུ་ཞིང་ཕྱིས་ན་བར་མངོན་གྱི་མེད་པར་མ་གྱུར་ཏོ། །</s>
  </p>
  <p id="1248">
    <s id="1248:1">བཙུན་པ་ཤཱ་རིའི་བུ་དཔེར་ན་མི་སྟོབས་ཆེ་རབ་ཅིག་གིས་མི་ཉམ་ཆུང་རབ་ཅིག་གི་མགོ་བོ་འབྲེང་བ་བཟང་པོ་རིང་པོས་དམ་དུ་བཅིངས་ན་</s>
  </p>
  <p id="1249">
    <s id="1249:1">དེའི་མགོ་བོ་མི་བཟད་པར་ན་བར་འགྱུར་བ་དེ་བཞིན་དུ་བཙུན་པ་ཤཱ་རིའི་བུ་བདག་གི་མགོ་བོ་ལ་ཚོར་བ་མི་བཟད་ཅིང་འདུག་སྟེ</s>
  </p>
  <p id="1250">
    <s id="1250:1">བདག་གི་ཚོར་བ་དེ་དག་ཕྱིས་ཐུ་ཞིང་ཕྱིས་ལ་ན་བར་མངོན་གྱི་མེད་པར་མ་གྱུར་ཏོ། །</s>
  </p>
  <p id="1251">
    <s id="1251:1">བཙུན་པ་ཤཱ་རིའི་བུ་དཔེར་ན་བ་ལང་གསོད་པའམ། བ་ལང་གསོད་པའི་སློབ་མས་བ་ལང་བཤའ་བའི་གྲི་རྣོན་པོས་བ་ལང་གི་ལྟོ་དྲལ་ན་དེའི་ལྟོ་བའི་ཚོར་བ་མི་བཟད་པར་འགྱུར་བ་དེ་བཞིན་དུ་བཙུན་པ་ཤཱ་རིའི་བུ་བདག་གི་ལྟོ་བའི་ནད་མི་བཟད་པར་འདུག་སྟེ་</s>
  </p>
  <p id="1252">
    <s id="1252:1">བདག་གི་ཚོར་བ་དེ་དག་ཕྱིས་ཐུ་ཞིང་ཕྱིས་ལ་ན་བར་མངོན་གྱི་མེད་པར་མ་གྱུར་ཏོ། །</s>
  </p>
  <p id="1253">
    <s id="1253:1">བཙུན་པ་ཤཱ་རིའི་བུ་དཔེར་ན་མི་སྟོབས་ཆེ་རབ་གཉིས་ཀྱིས་མི་སྟོབས་ཆུང་རབ་ཅིག་དཔུང་པ་གཡས་གཡོན་ནས་བཟུང་སྟེ། </s>
  </p>
  <p id="1254">
    <s id="1254:1">མེ་མདག་གི་ནང་དུ་སྲེག་པར་བྱེད་ན་</s>
    <s id="1254:2">དེའི་ལུས་མི་བཟད་པར་ཚ་བར་འགྱུར་བ་དེ་བཞིན་དུ་བཙུན་པ་ཤཱ་རིའི་བུ་བདག་གི་ལུས་ཤིན་ཏུ་ཚ་ཞིང་འདུག་སྟེ། </s>
  </p>
  <p id="1255">
    <s id="1255:1">བདག་གི་ཚོར་བ་དེ་དག་ཕྱིས་ཐུ་ཞིང་ཕྱིས་ལ་ན་བར་མངོན་གྱི་མེད་པར་མ་གྱུར་ཏོ། །</s>
  </p>
  <p id="1256">
    <s id="1256:1">བཙུན་པ་ཤཱ་རིའི་བུ་དེས་ན་བདག་ནི་བཟོད་པ་དང་ལྡན་པ་མ་ཡིན། </s>
  </p>
  <p id="1257">
    <s id="1257:1">འཚོ་བ་དང་ལྡན་པ་མ་ཡིན་ཏེ། </s>
  </p>
  <p id="1258">
    <s id="1258:1">བདག་གི་ལུས་ལ་སྡུག་བསྔལ་དྲག་པ་དང་། མི་བཟད་པ་<ref folio="F.279.b"/>དང་། ཚ་བ་དང་། ཡིད་དུ་མི་འོང་བའི་ཚོར་བ་ཚབས་ཆེན་པོ་དག་གིས་ཐེབས་ཏེ། </s>
  </p>
  <p id="1259">
    <s id="1259:1">བདག་གི་ཚོར་བ་དེ་དག་ཕྱིས་ཐུ་ཞིང་ཕྱིས་ལ་ན་བར་མངོན་གྱི་མེད་པར་མ་གྱུར་ཏོ། །</s>
  </p>
  <p id="1260">
    <s id="1260:1">ཤཱ་རིའི་བུས་སྨྲས་པ། འཛིན་བྱེད་ཀྱི་བུ་འོ་ན་ཁྱོད་ཉིད་ལ་དྲི་བར་བྱས་ཁྱོད་ཀྱིས་ཇི་ལྟར་བཟོད་པ་དེ་བཞིན་དུ་ལན་ཐོབ་ཤིག །</s>
    <s id="1260:2">འཛིན་བྱེད་ཀྱི་བུ་ཇི་སྙམ་དུ་སེམས། </s>
    <s id="1260:3">སེམས་ཅན་དམྱལ་བ་དང་དུད་འགྲོ་གང་བདམ། </s>
    <s id="1260:4">བཙུན་པ་ཤཱ་རིའི་བུ་སེམས་ཅན་དམྱལ་བ་པས་ནི་དུད་འགྲོ་བདམ་མོ། །</s>
  </p>
  <p id="1261">
    <s id="1261:1">དུད་འགྲོ་དང་ཡི་དགས་གང་བདམ། </s>
    <s id="1261:2">བཙུན་པ་ཤཱ་རིའི་བུ་དུད་འགྲོ་བས་ནི་ཡི་དགས་བདམ་མོ། །</s>
  </p>
  <p id="1262">
    <s id="1262:1">ཡི་དགས་དང་མི་གང་བདམ། </s>
    <s id="1262:2">བཙུན་པ་ཤཱ་རིའི་བུ་ཡི་དགས་པས་ནི་མི་བདམ་མོ། །</s>
  </p>
  <p id="1263">
    <s id="1263:1">མི་དང་རྒྱལ་ཆེན་བཞིའི་རིས་ཀྱི་ལྷ་གང་བདམ། </s>
    <s id="1263:2">བཙུན་པ་ཤཱ་རིའི་བུ་མི་བས་རྒྱལ་ཆེན་བཞིའི་རིས་ཀྱི་ལྷ་བདམ་མོ། །</s>
  </p>
  <p id="1264">
    <s id="1264:1">རྒྱལ་ཆེན་བཞིའི་རིས་ཀྱི་ལྷ་དང་སུམ་ཅུ་རྩ་གསུམ་པའི་ལྷ་གང་བདམ། </s>
    <s id="1264:2">བཙུན་པ་ཤཱ་རིའི་བུ་རྒྱལ་ཆེན་བཞིའི་རིས་ཀྱི་ལྷ་བས་ནི་སུམ་ཅུ་རྩ་གསུམ་པའི་ལྷ་བདམ་མོ། །</s>
  </p>
  <p id="1265">
    <s id="1265:1">སུམ་ཅུ་རྩ་གསུམ་པའི་ལྷ་དང་འཐབ་བྲལ་གྱི་ལྷ་གང་བདམ། </s>
    <s id="1265:2">བཙུན་པ་ཤཱ་རིའི་བུ་སུམ་ཅུ་རྩ་གསུམ་པའི་ལྷ་བས་ནི་འཐབ་བྲལ་གྱི་ལྷ་བདམ་མོ། །</s>
  </p>
  <p id="1266">
    <s id="1266:1">འཐབ་བྲལ་གྱི་ལྷ་དང་དགའ་ལྡན་པའི་ལྷ་གང་བདམ། </s>
    <s id="1266:2">བཙུན་པ་ཤཱ་རིའི་བུ་འཐབ་བྲལ་བའི་ལྷ་བས་ནི་དགའ་ལྡན་པའི་ལྷ་བདམ་མོ། །</s>
  </p>
  <p id="1267">
    <s id="1267:1">དགའ་ལྡན་པའི་ལྷ་དང་འཕྲུལ་དགའི་ལྷ་གང་བདམ། </s>
    <s id="1267:2">བཙུན་པ་ཤཱ་རིའི་བུ་དགའ་ལྡན་པའི་ལྷ་བས་ནི་འཕྲུལ་དགའ་བའི་ལྷ་བདམ་མོ། །</s>
  </p>
  <p id="1268">
    <s id="1268:1">འཕྲུལ་དགའ་བའི་ལྷ་དང་གཞན་འཕྲུལ་དབང་བྱེད་པའི་ལྷ་གང་བདམ། </s>
    <s id="1268:2">བཙུན་པ་ཤཱ་རིའི་བུ་འཕྲུལ་དགའི་ལྷ་བས་ནི་གཞན་འཕྲུལ་དབང་བྱེད་པའི་ལྷ་བདམ་མོ། །</s>
  </p>
  <p id="1269">
    <s id="1269:1">གཞན་འཕྲུལ་དབང་བྱེད་པའི་ལྷ་དང་ཚངས་པའི་འཇིག་རྟེན་ལ་གང་བདམ། </s>
    <s id="1269:2">བཙུན་པ་ཤཱ་རིའི་བུ་གཞན་འཕྲུལ་དབང་བྱེད་པའི་ལྷ་བས་ནི་ཚངས་པའི་འཇིག་རྟེན་བདམ་མོ། །</s>
  </p>
  <p id="1270">
    <s id="1270:1">འཛིན་བྱེད་ཀྱི་བུ་ཚངས་པའི་འཇིག་རྟེན་བདམ་ཞེས་ཟེར་རམ། </s>
    <s id="1270:2">བཙུན་པ་ཤཱ་རིའི་བུ་ཚངས་པའི་འཇིག་རྟེན་བདམ་ཞེས་མཆིའོ། །</s>
    <s id="1270:3">དེ་ནས་བྲམ་ཟེ་འཛིན་བྱེད་ཀྱི་བུ་ཡུད་ཙམ་ཞིག་ཅང་མི་ཟེར་བར་འདུག་ནས་</s>
  </p>
  <p id="1271">
    <s id="1271:1">ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ། །</s>
  </p>
  <p id="1272">
    <s id="1272:1">བཙུན་པ་ཤཱ་རིའི་བུ་དེ་ལྟར་གཞན་འཕྲུལ་དབང་བྱེད་ཀྱི་ལྷ་བས་ཚངས་པའི་འཇིག་རྟེན་བདམ་<ref folio="F.280.a"/>པར་གྱུར་ན་</s>
  </p>
  <p id="1273">
    <s id="1273:1">ཚངས་པའི་འཇིག་རྟེན་དུ་སྐྱེ་བར་འགྱུར་བའི་ལམ་མཆིས་སམ། </s>
    <s id="1273:2">འཛིན་བྱེད་ཀྱི་བུ་ལམ་ཡང་ཡོད། </s>
  </p>
  <p id="1274">
    <s id="1274:1">སྲང་ཡང་ཡོད་དེ། </s>
  </p>
  <p id="1275">
    <s id="1275:1">རིགས་ཀྱི་བུའམ་རིགས་ཀྱི་བུ་མོ་དད་པ་དང་ལྡན་པས་དེ་བསྒོམས་ན་</s>
  </p>
  <p id="1276">
    <s id="1276:1">འདོད་པའི་འདུན་པ་སྤངས་ནས་</s>
  </p>
  <p id="1277">
    <s id="1277:1">དེ་ལ་ཤས་ཆེར་གནས་པས་ཚངས་པའི་འཇིག་རྟེན་དུ་སྐལ་བ་མཉམ་པར་སྐྱེ་བར་འགྱུར་བ་དེ་</s>
    <s id="1277:2">ངས་བཤད་ན་</s>
  </p>
  <p id="1278">
    <s id="1278:1">དེ་ཁྱོད་ཀྱིས་ཤེས་པར་ནུས་སམ། </s>
    <s id="1278:2">བཙུན་པ་ཤཱ་རིའི་བུ་ཁྱོད་ཀྱིས་ཤོད་ཅིག་དང་བདག་གིས་མཉན་ཏོ། །</s>
  </p>
  <p id="1279">
    <s id="1279:1">ཤཱ་རིའི་བུས། </s>
  </p>
  <p id="1280">
    <s id="1280:1">སྨྲས་པ། </s>
    <s id="1280:2">འཛིན་བྱེད་ཀྱི་བུ་འདི་ན་འཕགས་པ་ཉན་ཐོས་ནི་འདོད་པའི་ཡོན་ཏན་ལྔ་སེམས་ཀྱི་ཉེ་བའི་ཉོན་མོངས་པ་སྐྱེད་པ། ཤེས་རབ་ཀྱི་གནས་ངན་ལེན་སྐྱེད་པ། ཕོངས་པར་འགྱུར་བའི་ཕྱོགས་མྱ་ངན་ལས་འདའ་བར་མི་འགྱུར་བ་སྤངས་ནས་</s>
  </p>
  <p id="1281">
    <s id="1281:1">བྱམས་པ་དང་ལྡན་པའི་སེམས་འཁོན་མེད་པ། དགྲ་ཟླ་མེད་པ། གནོད་པ་མེད་པ། ཡངས་པ་ཆེན་པོར་གྱུར་པ། </s>
    <s id="1281:2">གཉིས་སུ་མེད་པ། ཚད་མེད་པ། ཤིན་ཏུ་བསྒོམས་པས་ཕྱོགས་གཅིག་ཏུ་མོས་ཏེ་</s>
  </p>
  <p id="1282">
    <s id="1282:1">ཁྱབ་པར་བྱས་ནས་</s>
  </p>
  <p id="1283">
    <s id="1283:1">རྫོགས་པར་བྱས་ཏེ་</s>
  </p>
  <p id="1284">
    <s id="1284:1">གནས་སོ། །</s>
  </p>
  <p id="1285">
    <s id="1285:1">དེ་བཞིན་དུ་ཕྱོགས་གཉིས་པ་དང་། དེ་བཞིན་དུ་གསུམ་པ་དང་། དེ་བཞིན་དུ་བཞི་པ་དང་། བླ་དང་། འོག་དང་། ཐད་ཀར་རྣམ་པ་ཐམས་ཅད་དུ་འཇིག་རྟེན་འདི་དག་ཐམས་ཅད་བྱམས་པ་དང་ལྡན་པའི་སེམས་འཁོན་མེད་པ། དགྲ་ཟླ་མེད་པ། གནོད་པ་མེད་པ། ཡངས་པ། ཆེན་པོར་གྱུར་པ། </s>
    <s id="1285:2">གཉིས་སུ་མེད་པ། ཚད་མེད་པ་ཤིན་ཏུ་བསྒོམས་པས་མོས་ཏེ་</s>
  </p>
  <p id="1286">
    <s id="1286:1">ཁྱབ་པར་བྱས་ནས་</s>
  </p>
  <p id="1287">
    <s id="1287:1">རྫོགས་པར་བྱས་ཏེ་</s>
  </p>
  <p id="1288">
    <s id="1288:1">གནས་སོ། །</s>
  </p>
  <p id="1289">
    <s id="1289:1">དེ་བཞིན་དུ་སྙིང་རྗེ་དང་། དགའ་བ་དང་། བཏང་སྙོམས་ཆེན་པོར་གྱུར་པའི་བར་དུ་རྒྱས་པར་བརྗོད་པར་བྱས་ཏེ། </s>
  </p>
  <p id="1290">
    <s id="1290:1">འཛིན་བྱེད་ཀྱི་བུ་འདི་ནི་ལམ་ཡིན། </s>
  </p>
  <p id="1291">
    <s id="1291:1">འདི་ནི་སྲང་ཡིན་ཏེ། </s>
  </p>
  <p id="1292">
    <s id="1292:1">རིགས་ཀྱི་བུའམ་རིགས་ཀྱི་བུ་མོ་དད་པ་དང་ལྡན་པས་དེ་བསྒོམས་ན་</s>
  </p>
  <p id="1293">
    <s id="1293:1">འདོད་པའི་འདུན་པ་སྤངས་ནས་</s>
  </p>
  <p id="1294">
    <s id="1294:1">དེ་ལ་ཤས་ཆེར་གནས་པས་ཚངས་པའི་འཇིག་རྟེན་དུ་སྐལ་བ་མཉམ་པར་སྐྱེ་བར་འགྱུར་རོ་ཞེས་བྱས་སོ། །</s>
  </p>
  <p id="1295">
    <s id="1295:1">དེ་ལྟར་ཚེ་དང་ལྡན་པ་ཤཱ་རིའི་བུས་བྲམ་ཟེ་འཛིན་བྱེད་ཀྱི་བུ་ཚད་མེད་པ་བཞི་ལ་གནས་པར་བྱས་ནས་སོང་ངོ་། །</s>
  </p>
  <p id="1296">
    <s id="1296:1">དེ་ནས་ཚེ་དང་ལྡན་པ་ཤཱ་རིའི་བུ་སོང་ནས་</s>
  </p>
  <p id="1297">
    <s id="1297:1">རིང་པོ་མ་ལོན་པར་བཅོམ་ལྡན་འདས་ཀྱིས་དགོངས་པ། </s>
    <s id="1297:2">དགེ་སློང་ཤཱ་རིའི་བུས་བྲམ་ཟེ་འཛིན་བྱེད་ཀྱི་བུ་<ref folio="F.280.b"/>ལ་དེའི་སྟེང་དུ་བདེན་པ་རྣམས་མ་བཤད་པ་ནི་ཚར་ཕྱིན་པ་མ་ཡིན་ནོ་</s>
    <s id="1297:3">སྙམ་དུ་དགོངས་ནས་</s>
  </p>
  <p id="1298">
    <s id="1298:1">འོད་མའི་ཚལ་ནས་མི་སྣང་བར་གྱུར་ཏེ</s>
  </p>
  <p id="1299">
    <s id="1299:1">བྲམ་ཟེ་འཛིན་བྱེད་ཀྱི་ཁྱིམ་དུ་བཞུགས་པར་གྱུར་ཏོ། །</s>
  </p>
  <p id="1300">
    <s id="1300:1">དེ་ནས་བྲམ་ཟེ་འཛིན་བྱེད་ཀྱི་བུས་བཅོམ་ལྡན་འདས་གདན་ལ་བཞུགས་པར་མཐོང་ངོ་། །</s>
  </p>
  <p id="1301">
    <s id="1301:1">མཐོང་ནས་ཀྱང་བཅོམ་ལྡན་འདས་ལ་ཤིན་ཏུ་དགའ་བར་གྱུར་ཏོ། །</s>
  </p>
  <p id="1302">
    <s id="1302:1">དགའ་བར་གྱུར་ནས་ཀྱང་ཁྲི་ལས་ལངས་ཏེ་འདུག་གོ། །</s>
  </p>
  <p id="1303">
    <s id="1303:1">དེ་ནས་བཅོམ་ལྡན་འདས་ཀྱིས་དེ་ལ་དེ་དང་འཐུན་པའི་ཆོས་བསྟན་ཏེ། </s>
  </p>
  <p id="1304">
    <s id="1304:1">དེ་ནས་བྲམ་ཟེ་འཛིན་བྱེད་ཀྱི་བུས་སྟན་དེ་ཉིད་ལ་འདུག་བཞིན་དུ་ཕྱིར་མི་འོང་བའི་འབྲས་བུ་མངོན་སུམ་དུ་བྱས་སོ། །</s>
  </p>
  <p id="1305">
    <s id="1305:1">དེ་ལྟར་བཅོམ་ལྡན་འདས་ཀྱིས་བྲམ་ཟེ་འཛིན་བྱེད་ཀྱི་བུ་ཕྱིར་མི་འོང་བའི་འབྲས་བུ་ལ་གནས་པར་མཛད་ནས་འཛིན་བྱེད་ཀྱི་བུའི་ཁྱིམ་ནས་མི་སྣང་བར་གྱུར་ཏེ། </s>
  </p>
  <p id="1306">
    <s id="1306:1">ཚེ་དང་ལྡན་པ་ཤཱ་རིའི་བུ་འོད་མའི་ཚལ་དུ་མ་ཕྱིན་པར་བཅོམ་ལྡན་འདས་ཆེས་སྔར་འོད་མའི་ཚལ་དུ་གཤེགས་ནས་ཉིད་ཀྱི་གདན་ལ་བཞུགས་སོ། །</s>
  </p>
  <p id="1307">
    <s id="1307:1">དེ་ནས་བཅོམ་ལྡན་འདས་གཤེགས་ནས་རིང་པོ་མ་ལོན་པར་བྲམ་ཟེ་འཛིན་བྱེད་ཀྱི་བུ་ཤི་སྟེ་དུས་ལས་འདས་ནས་ཚངས་པའི་འཇིག་རྟེན་དུ་སྐྱེས་སོ། །</s>
  </p>
  <p id="1308">
    <s id="1308:1">དེ་ནས་ཚེ་དང་ལྡན་པ་ཤཱ་རིའི་བུ་བཅོམ་ལྡན་འདས་ག་ལ་བ་དེར་སོང་སྟེ་</s>
    <s id="1308:2">ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་ནས། </s>
  </p>
  <p id="1309">
    <s id="1309:1">དེར་བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་བཀའ་སྩལ་པ། </s>
    <s id="1309:2">ཤཱ་རིའི་བུ་ཁྱོད་ད་གཟོད་ག་ལས་འོངས། </s>
  </p>
  <p id="1310">
    <s id="1310:1">ཤཱ་རིའི་བུས་གསོལ་པ། བཙུན་པ་བདག་གིས་བྲམ་ཟེ་འཛིན་བྱེད་ཀྱི་བུ་ཚངས་པའི་གནས་བཞི་ལ་གནས་པར་བགྱིས་ན་</s>
  </p>
  <p id="1311">
    <s id="1311:1">ད་གཟོད་དེ་ནས་མཆིས་ལགས་སོ། །</s>
    <s id="1311:2">བཀའ་སྩལ་པ། ཤཱ་རིའི་བུ་ཅིའི་ཕྱིར་ཁྱོད་ཀྱིས་བྲམ་ཟེ་འཛིན་བྱེད་ཀྱི་བུ་ལ་དེའི་སྟེང་དུ་བདེན་པ་རྣམས་མ་བསྟན། </s>
  </p>
  <p id="1312">
    <s id="1312:1">ཇི་སྟེ་བསྟན་དུ་ཟིན་ན་</s>
  </p>
  <p id="1313">
    <s id="1313:1">ཆོས་འདུལ་བ་འདི་རྟོགས་པ་ཞིག །</s>
    <s id="1313:2">ཤཱ་རིའི་བུ་དེ་ལྟ་མོད་ཀྱི་ཁྱོད་སོང་བའི་འོག་ཏུ་ང་འོད་མའི་ཚལ་འདི་ནས་མི་སྣང་བར་གྱུར་ཏེ</s>
  </p>
  <p id="1314">
    <s id="1314:1">བྲམ་ཟེ་འཛིན་བྱེད་ཀྱི་བུའི་ཁྱིམ་དུ་འདུག་ནས་ངས་དེ་ལ་དེའི་སྟེང་དུ་བདེན་པ་རྣམས་བསྟན་ཏེ། </s>
  </p>
  <p id="1315">
    <s id="1315:1">དེས་ཕྱིར་མི་འོང་བའི་འབྲས་བུ་མངོན་སུམ་དུ་བྱས་ནས་དེ་ཤི་སྟེ་དུས་ལས་འདས་ནས་ཚངས་པའི་འཇིག་རྟེན་དུ་སྐྱེས་<ref folio="F.281.a"/>སོ། །</s>
  </p>
  <p id="1316">
    <s id="1316:1">དེ་ལྟར་ངས་འཛིན་བྱེད་ཀྱི་བུ་བདེན་པ་རྣམས་ལ་གནས་པར་བྱས་ནས་ཁྱོད་འོད་མའི་ཚལ་དུ་མ་ཕྱིན་པར་ང་ཐོག་མར་ཕྱིན་ཏོ། །</s>
  </p>
  <p id="1317">
    <s id="1317:1">དེ་ནས་བཅོམ་ལྡན་འདས་ལ་ཚེ་དང་ལྡན་པ་ཤཱ་རིའི་བུས་འདི་སྐད་ཅེས་གསོལ་ཏོ། །</s>
  </p>
  <p id="1318">
    <s id="1318:1">བཙུན་པ་སངས་རྒྱས་བཅོམ་ལྡན་འདས་རྣམས་དེ་ལྟར་ངོ་མཚར་ཀྱི་ཆོས་དང་ལྡན་པ་ནི་ངོ་མཚར་ལགས་སོ། །</s>
    <s id="1318:2">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ་བྲམ་ཟེ་འཛིན་བྱེད་ཀྱི་བུས་ལས་ཅི་ཞིག་བགྱིས་ན་</s>
  </p>
  <p id="1319">
    <s id="1319:1">ལས་དེའི་རྣམ་པར་སྨིན་པས་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེས་ལ། </s>
    <s id="1319:2">བཅོམ་ལྡན་འདས་ཀྱང་དེས་མཉེས་པར་བགྱིས་ཏེ་</s>
  </p>
  <p id="1320">
    <s id="1320:1">མི་མཉེས་པར་མ་བགྱིས་ལགས། </s>
    <s id="1320:2">བཅོམ་ལྡན་འདས་ཀྱིས་བཀའ་སྩལ་པ། སྨོན་ལམ་གྱི་དབང་ལས་གྱུར་ཏོ། །</s>
  </p>
  <p id="1321">
    <s id="1321:1">བཙུན་པ་དེས་སྨོན་ལམ་གང་དུ་བཏབ་ལགས། </s>
    <s id="1321:2">བཀའ་སྩལ་པ། དགེ་སློང་དག་སྔོན་བྱུང་བ་འདས་པའི་དུས་ན་གྲོང་ཁྱེར་འཐབ་མེད་ཅེས་བྱ་བ་ན་རྒྱལ་པོ་ཀླུ་ལྷ་ཞེས་བྱ་བ་རྒྱལ་པོ་བྱེད་དེ</s>
  </p>
  <p id="1322">
    <s id="1322:1">དེའི་རིང་ལ་འབྱོར་པ་དང་། རྒྱས་པ་དང་། བདེ་བ་དང་། ལོ་ལེགས་པ་དང་། སྐྱ་བོ་དང་མི་མང་པོས་གང་བ་དང་། </s>
    <s id="1322:2">རྩོད་པ་དང་འཐབ་པ་ཞི་བ་དང་འཁྲུག་པ་དང་ནང་འཁྲུག་དང་། ཆོམ་རྐུན་དང་། ནད་དང་མུ་གེ་མེད་པ་དང་། </s>
    <s id="1322:3">འབྲས་སཱ་ལུ་དང་། བུ་རམ་ཤིང་དང་། བ་ལང་དང་། མ་ཧེ་དང་ལྡན་པར་འདུག་སྟེ</s>
  </p>
  <p id="1323">
    <s id="1323:1">གནོད་པ་མེད་ཅིང་ཚེར་མ་དཀྲུགས་ལ་བུ་གཅིག་པ་སྡུག་པ་ལ་བྱ་བ་བཞིན་དུ་ཆོས་བཞིན་དུ་རྒྱལ་སྲིད་བྱེད་དོ། །</s>
  </p>
  <p id="1324">
    <s id="1324:1">དེའི་ཚེ་གྲོང་ཁྱེར་འཐབ་མེད་ན་</s>
  </p>
  <p id="1325">
    <s id="1325:1">རྒྱལ་པོ་ཀླུ་ལྷའི་མདུན་ན་འདོན་ཕྱུག་ཅིང་ནོར་མང་ལ་ལོངས་སྤྱོད་ཆེ་བ། ནོར་དང་གསེར་དུ་མ་དང་ལྡན་པ། ཡོངས་སུ་འཛིན་པ་ཡངས་ཤིང་རྒྱ་ཆེ་བ། རྣམ་ཐོས་ཀྱི་བུའི་ནོར་དང་ལྡན་པ། རྣམ་ཐོས་ཀྱི་བུའི་ནོར་དང་འགྲན་པ་ཞིག་འདུག་པ་</s>
    <s id="1325:2">དེས་རྒྱལ་པོ་ལ་བརྟེན་ཅིང་བྲམ་ཟེ་དང་། ཁྱིམ་བདག་རྣམས་ཀྱི་ནོར་ལེན་པར་བྱེད། </s>
  </p>
  <p id="1326">
    <s id="1326:1">བྲམ་ཟེ་དང་ཁྱིམ་བདག་རྣམས་ལ་བརྟེན་ཅིང་རྒྱལ་པོའི་ནོར་ལེན་པར་བྱེད་དོ། །</s>
  </p>
  <p id="1327">
    <s id="1327:1">དེ་ནས་དེའི་ཚེ་བྲམ་ཟེ་དབུལ་པོ་གཞན་ཞིག་བྲམ་ཟེ་མདུན་ན་འདོན་དེའི་ཐད་ནས་ཐག་མི་རིང་བ་ཞིག་ན་འདུག་པ་དེས། </s>
  </p>
  <p id="1328">
    <s id="1328:1">བྲམ་ཟེ་མདུན་ན་འདོན་དེས་རྒྱལ་པོ་ལ་བརྟེན་ཅིང་བྲམ་ཟེ་དང་ཁྱིམ་བདག་རྣམས་ཀྱི་ནོར་<ref folio="F.281.b"/>ལེན་པར་བྱེད་བྲམ་ཟེ་དང་ཁྱིམ་བདག་རྣམས་ལ་བརྟེན་ཅིང་རྒྱལ་པོའི་ནོར་ལེན་པར་བྱེད་དེ</s>
  </p>
  <p id="1329">
    <s id="1329:1">གཞི་དེས་ན་ཁང་བཟངས་ཀྱི་སྟེང་ན་འདུག་ཅིང་སྐྱེས་པ་མེད་པར་བུད་མེད་འབའ་ཞིག་དང་སིལ་སྙན་རྣམས་ཀྱིས་རྩེ་ཞིང་དགའ་ལ་དགའ་མགུར་སྤྱོད་པར་རིག་གོ། །</s>
  </p>
  <p id="1330">
    <s id="1330:1">དེ་ནས་བྲམ་ཟེ་དབུལ་པོ་དེས་བསམས་པ། </s>
    <s id="1330:2">འདི་དཔལ་འདི་ལྟ་བུ་དག་ཉམས་སུ་མྱོང་བ་ཅི་ཡང་རུང་བ་དེ་དག་ཐམས་ཅད་ནི་སྦྱིན་པ་དང་། དུལ་བ་དང་། ཡང་དག་པར་སྡོམ་པའི་ལས་རྣམ་པ་གསུམ་གྱི་འབྲས་བུ་ཡིན་གྱིས། </s>
    <s id="1330:3">མ་ལ་བདག་གིས་ཀྱང་དགེ་བའི་རྩ་བའི་ཆོས་ཅུང་ཟད་ཙམ་ཡང་དག་པར་བླངས་ཏེ་</s>
  </p>
  <p id="1331">
    <s id="1331:1">གནས་པར་བྱ་གོར་མ་ཆག །འོན་ཀྱང་དེས་དབུལ་བ་ཆད་པར་འགྱུར་རོ་</s>
    <s id="1331:2">སྙམ་དུ་དེ་ལྟ་བུའི་སེམས་སྐྱེས་སོ། །</s>
  </p>
  <p id="1332">
    <s id="1332:1">སངས་རྒྱས་བཅོམ་ལྡན་འདས་རྣམས་འཇིག་རྟེན་དུ་མི་འབྱུང་བའི་ཚེ་རང་སངས་རྒྱས་རྣམས་འཇིག་རྟེན་དུ་འབྱུང་སྟེ། </s>
  </p>
  <p id="1333">
    <s id="1333:1">རང་སངས་རྒྱས་ཞིག་དེའི་ཁྱིམ་སྒོར་འོངས་སོ། །</s>
  </p>
  <p id="1334">
    <s id="1334:1">དེ་ནས་བྲམ་ཟེ་དབུལ་པོ་དེས་ཐག་རིང་པོ་ཞིག་ནས་རང་སངས་རྒྱས་དེ་མཐོང་ངོ་། །</s>
  </p>
  <p id="1335">
    <s id="1335:1">མཐོང་ནས་ཀྱང་དེ་ལ་ཤིན་ཏུ་དགའ་བ་སྐྱེས་སོ། །</s>
  </p>
  <p id="1336">
    <s id="1336:1">དགའ་བ་སྐྱེས་ནས་བྲམ་ཟེ་དེས་རང་སངས་རྒྱས་དེ་ལ་བསོད་སྙོམས་ཕུལ་ལོ། །</s>
  </p>
  <p id="1337">
    <s id="1337:1">བདག་ཉིད་ཆེན་པོ་དེ་དག་ནི་ལུས་ཀྱིས་ཆོས་སྟོན་པར་བྱེད་ཀྱི་ངག་གིས་མ་ཡིན་ཏེ། </s>
  </p>
  <p id="1338">
    <s id="1338:1">དེས་བསོད་སྙོམས་དེ་བླངས་ནས་དེ་ཁོ་ན་ནས་ནམ་མཁའ་ལ་སོང་ངོ་། །</s>
  </p>
  <p id="1339">
    <s id="1339:1">དེ་ནས་བྲམ་ཟེ་དེ་ལྷག་པར་ཡང་དགའ་བ་སྐྱེས་ནས་</s>
  </p>
  <p id="1340">
    <s id="1340:1">རྐང་པ་ལ་དམིགས་ཏེ་</s>
  </p>
  <p id="1341">
    <s id="1341:1">ཕྱག་འཚལ་ནས་</s>
  </p>
  <p id="1342">
    <s id="1342:1">སྨོན་ལམ་བཏབ་པ། </s>
    <s id="1342:2">ཀྱེ་མ་དགེ་བའི་རྩ་བ་འདིས་ན་བདག་གང་དང་གང་དུ་སྐྱེ་བ་དེ་དང་དེར་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེ་བར་གྱུར་ཅིག །</s>
  </p>
  <p id="1343">
    <s id="1343:1">བདག་གིས་ཀྱང་རྒྱལ་པོ་ལ་བརྟེན་ཅིང་བྲམ་ཟེ་དང་ཁྱིམ་བདག་རྣམས་ཀྱི་ནོར་ལེན་པ་དང་། </s>
    <s id="1343:2">བྲམ་ཟེ་དང་ཁྱིམ་བདག་རྣམས་ལ་བརྟེན་ཅིང་རྒྱལ་པོའི་ནོར་ལེན་པ་དང་འདི་བས་ཀྱང་ཆེས་ཁྱད་པར་དུ་འཕགས་པའི་སྟོན་པ་མཉེས་པར་བྱེད་པར་གྱུར་ཅིག །</s>
  </p>
  <p id="1344">
    <s id="1344:1">མི་མཉེས་པར་བྱེད་པར་མ་གྱུར་ཅིག་ཅེས་བྱས་སོ། །</s>
  </p>
  <p id="1345">
    <s id="1345:1">དགེ་སློང་དག་ཇི་སྙམ་དུ་སེམས། </s>
    <s id="1345:2">དེའི་ཚེ་བྲམ་ཟེ་དབུལ་པོར་གྱུར་པ་གང་ཡིན་པ་དེ་ནི་འཛིན་བྱེད་ཀྱི་བུ་འདི་ཁོ་ན་ཡིན་ཏེ། </s>
  </p>
  <p id="1346">
    <s id="1346:1">དེས་རང་སངས་རྒྱས་དེ་ལ་བསོད་སྙོམས་ཕུལ་ནས་</s>
  </p>
  <p id="1347">
    <s id="1347:1">སྨོན་ལམ་བཏབ་པའི་ལས་དེའི་རྣམ་པར་སྨིན་པ་དེས་ན་གང་དང་<ref folio="F.282.a"/>གང་དུ་སྐྱེས་པ་དེ་དང་དེར་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེས་ཏེ</s>
  </p>
  <p id="1348">
    <s id="1348:1">དེས་དེར་བྲམ་ཟེ་དང་ཁྱིམ་བདག་རྣམས་ལ་བརྟེན་ཅིང་རྒྱལ་པོའི་ནོར་ལེན་པར་བྱེད། </s>
  </p>
  <p id="1349">
    <s id="1349:1">རྒྱལ་པོ་ལ་བརྟེན་ཅིང་བྲམ་ཟེ་དང་ཁྱིམ་བདག་རྣམས་ཀྱི་ནོར་ལེན་པར་བྱེད་ལ། </s>
    <s id="1349:2">དགེ་སློང་དག་ང་རང་སངས་རྒྱས་བྱེ་བ་ཕྲག་འབུམ་བས་ཀྱང་ཆེས་ལྷག་པར་ཁྱད་པར་དུ་འཕགས་པ་ང་ལྟ་བུ་འདིས་མཉེས་པར་བྱས་ཏེ་</s>
  </p>
  <p id="1350">
    <s id="1350:1">མི་མཉེས་པར་མ་བྱས་སོ། །</s>
  </p>
  <p id="1351">
    <s id="1351:1">གཞན་ཡང་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་དགེ་བསྙེན་དུ་གྱུར་ཏེ། </s>
  </p>
  <p id="1352">
    <s id="1352:1">དེས་དེར་ཚེ་གཅིག་ཏུ་སྐྱབས་སུ་འགྲོ་བ་དང་བསླབ་པའི་གཞི་རྣམས་བསྲུངས་ནས་འཆི་ཀར་སྨོན་ལམ་བཏབ་པ། </s>
    <s id="1352:2">ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ་བདག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="1353">
    <s id="1353:1">མི་མཉེས་པར་བྱེད་པར་མ་གྱུར་ཅིག་ཅེས་བྱས་སོ། །</s>
  </p>
  <p id="1354">
    <s id="1354:1">དགེ་སློང་དག་ཇི་སྙམ་དུ་སེམས། དེའི་ཚེ་དགེ་བསྙེན་དུ་གྱུར་པ་གང་ཡིན་པ་དེ་ནི་འཛིན་བྱེད་ཀྱི་བུ་འདི་ཁོ་ན་ཡིན་ཏེ། </s>
  </p>
  <p id="1355">
    <s id="1355:1">དེས་ཚེ་གཅིག་ཏུ་སྐྱབས་སུ་འགྲོ་བ་དང་བསླབ་པའི་གཞི་རྣམས་བསྲུངས་ནས་འཆི་ཀར་སྨོན་ལམ་བཏབ་སྟེ། </s>
  </p>
  <p id="1356">
    <s id="1356:1">ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་གང་ཡིན་པ་དེ་བདག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="1357">
    <s id="1357:1">མི་མཉེས་པར་བྱེད་པར་མ་གྱུར་ཅིག་ཅེས་བྱས་པ་དེས་ན། </s>
  </p>
  <p id="1358">
    <s id="1358:1">དགེ་སློང་དག་ང་ཡང་དག་པར་རྫོགས་པའི་སངས་རྒྱས་འོད་སྲུང་དང་ཤིན་ཏུ་མཉམ་པ་དང་། ཤུགས་མཉམ་པ་དང་། མཛད་པ་མཉམ་པ་དང་། ཐབས་མཉམ་པ་བརྙེས་པར་གྱུར་ནས་</s>
  </p>
  <p id="1359">
    <s id="1359:1">འདིས་ང་མཉེས་པར་བྱས་ཏེ་</s>
  </p>
  <p id="1360">
    <s id="1360:1">མི་མཉེས་པར་མ་བྱས་སོ།། །།</s>
  </p>
  <p id="1361">
    <s id="1361:1">རབ་བཟང་ཞེས་བྱ་བ་ནི་སུམ་ཅུ་རྩ་གསུམ་པའི་ལྷའི་ནང་ནས་ལྷའི་དབང་པོ་བརྒྱ་བྱིན་ལ་དྲི་ཟའི་རྒྱལ་པོ་རབ་དགའ་ཞེས་བྱ་བ་ཞིག་ཡོད་དེ། </s>
  </p>
  <p id="1362">
    <s id="1362:1">དེས་ལྷའི་དབང་པོ་བརྒྱ་བྱིན་དགའ་བར་བྱ་བའི་ཕྱིར་དེ་དང་འབྲེལ་བའི་གླུ་དབྱངས་སྦྱོར་བ་ལ་ཞུགས་སོ། །</s>
  </p>
  <p id="1363">
    <s id="1363:1">དེ་ནས་གང་གི་ཚེ་བྱང་ཆུབ་སེམས་དཔའ་དགའ་ལྡན་གྱི་གནས་ན་</s>
  </p>
  <p id="1364">
    <s id="1364:1">བཞུགས་པ་ལས་རྣམ་པ་བཞིའི་གཟིགས་པས་འཇིག་རྟེན་ལ་གཟིགས་<ref folio="F.282.b"/>ནས་ཡུམ་གྱི་ལྷུམས་སུ་གཤེགས་པ་དེའི་ཚེ་ལྷའི་དབང་པོ་བརྒྱ་བྱིན་གྱིས་དྲི་ཟའི་རྒྱལ་པོ་རབ་དགའ་ལ་སྨྲས་པ། </s>
    <s id="1364:2">རབ་དགའ་བྱང་ཆུབ་སེམས་དཔའ་ལྷའི་རིས་དགའ་ལྡན་ནས་</s>
  </p>
  <p id="1365">
    <s id="1365:1">ཤི་འཕོས་ཏེ། ཡུམ་གྱི་ལྷུམས་སུ་ཉིང་མཚམས་སྦྱར་ནས་གང་གི་ཚེ་དེ་བལྟམས་ཏེ། </s>
  </p>
  <p id="1366">
    <s id="1366:1">ཆེར་སྐྱེས་པ་དེའི་ཚེ་བདུད་རྩི་བརྙེས་ནས་དེས་འགྲོ་བ་རྣམས་ཚིམ་པར་མཛད་པར་འགྱུར་གྱིས། </s>
    <s id="1366:2">ཁྱོད་ཀྱིས་ཀྱང་འཛམ་བུའི་གླིང་དུ་ཉིང་མཚམས་སྦྱོར་ཅིག་དང་། ཁྱོད་ལ་ཡང་དེས་བདུད་རྩིའི་སྐལ་བ་སྦྱིན་པར་འགྱུར་རོ། །</s>
  </p>
  <p id="1367">
    <s id="1367:1">རབ་དགས་སྨྲས་པ། ཀཽ་ཤི་ཀ་བདག་གིས་གླུ་དབྱངས་སྦྱར་བ་བརྩམས་ལགས་ཏེ། </s>
  </p>
  <p id="1368">
    <s id="1368:1">རེ་ཞིག་དེ་ལགས་པར་བགྱིས་ན་སླད་ཀྱིས་སླེབས་སོ་ཞེས་ཟེར་རོ། །</s>
  </p>
  <p id="1369">
    <s id="1369:1">དེ་ནས་དེའི་ཚེ་གྲོང་ཁྱེར་ཀུ་ཤི་ན་ཀུན་ཏུ་རྒྱུ་རབ་བཟང་ཞེས་བྱ་བ་རྫུ་འཕྲུལ་ཅན་གྲོང་ཁྱེར་ཀུ་ཤི་ན་གནས་པའི་གྱད་ཀྱི་བུ་ཐམས་ཅད་ཀྱིས་བཀུར་སྟི་བྱེད། </s>
  </p>
  <p id="1370">
    <s id="1370:1">བླ་མར་བྱེད། </s>
  </p>
  <p id="1371">
    <s id="1371:1">རི་མོར་བྱེད། </s>
  </p>
  <p id="1372">
    <s id="1372:1">མཆོད་པར་བྱེད་ཅིང་དགྲ་བཅོམ་པར་བཀུར་བ་ཞིག་ཡོད་དེ། </s>
  </p>
  <p id="1373">
    <s id="1373:1">དེ་མཚོ་མ་དྲོས་པའི་འགྲམ་ན་ཉིན་པར་གནས་སོ། །</s>
  </p>
  <p id="1374">
    <s id="1374:1">དེར་ཡང་དེ་ལ་ལྷ་དང་ཀླུ་རྣམས་ཀྱིས་བཀུར་སྟི་བྱེད། </s>
  </p>
  <p id="1375">
    <s id="1375:1">བླ་མར་བྱེད། </s>
  </p>
  <p id="1376">
    <s id="1376:1">རི་མོར་བྱེད་མཆོད་པར་བྱེད་དོ། །</s>
  </p>
  <p id="1377">
    <s id="1377:1">དེ་རེས་འགའ་ནི་མཚོ་མ་དྲོས་པའི་འགྲམ་དེ་ཉིད་ན་ཉིན་པར་གནས་ཤིང་འདུག་གོ། །</s>
  </p>
  <p id="1378">
    <s id="1378:1">རེས་འགའ་ནི་མཚོ་མ་དྲོས་པ་དེ་ཉིད་ནས་ཐག་མི་རིང་བ་ཞིག་ན་ཤིང་ཨུ་དུམ་བཱ་རའི་ཚལ་ཞིག་ཡོད་པ་དེར་སོང་ནས་འདུག་གོ། །</s>
  </p>
  <p id="1379">
    <s id="1379:1">དེ་ནས་གང་གི་ཚེ་བྱང་ཆུབ་སེམས་དཔའ་བལྟམ་པ་དེའི་ཚེ་ལྷའི་དབང་པོ་བརྒྱ་བྱིན་གྱིས་དྲི་ཟའི་རྒྱལ་པོ་རབ་དགའ་ལ་སྨྲས་པ། </s>
    <s id="1379:2" flag="alternateSource">རབ་དགའ་བྱང་ཆུབ་སེམས་དཔའ་བལྟམ་གྱིས་ཚུར་དང་བདག་ཅག་གིས་དེའི་མཆོད་པའི་ལས་ལ་བརྩོན་པར་བྱའོ། །</s>
  </p>
  <p id="1380">
    <s id="1380:1">རབ་དགས་སྨྲས་པ། ཀཽ་ཤི་ཀ་བདག་གིས་གླུ་དབྱངས་སྦྱར་བ་བརྩམས་ལགས་ཏེ། </s>
  </p>
  <p id="1381">
    <s id="1381:1">དེ་རེ་ཞིག་དེ་ལགས་པར་བགྱིས་ནས་སླད་ཀྱིས་སླེབས་སོ་ཞེས་ཟེར་རོ། །</s>
  </p>
  <p id="1382">
    <s id="1382:1">དེ་ནས་བྱང་ཆུབ་སེམས་དཔའི་ཆེ་བ་ཉིད་ཀྱིས་ཨུ་དུམ་བཱ་རའི་ཚལ་དེར་ཨུ་དུམ་བཱ་རའི་མེ་ཏོག་རྣམས་ཁ་འབུས་པར་གྱུར་ཏོ། །</s>
  </p>
  <p id="1383">
    <s id="1383:1">དེ་ནས་ཀུན་ཏུ་རྒྱུ་རབ་བཟང་གིས་ཤིང་ཨུ་དུམ་བཱ་རའི་མེ་ཏོག་ཁ་འབུས་པ་མཐོང་ནས། </s>
  </p>
  <p id="1384">
    <s id="1384:1">མཐོང་མ་ཐག་ཏུ་ཡིད་དགའ་བར་གྱུར་ཏེ་</s>
  </p>
  <p id="1385">
    <s id="1385:1">དེས་བསམས་པ། ག་ནའི་ཀུན་ཏུ་རྒྱུ་རྒས་ཤིང་འཁོགས་ལ་གཏུགས་པ། </s>
    <s id="1385:2">སྡེ་ཚན་གྱི་<ref folio="F.283.a"/>སློབ་དཔོན་ཆེན་པོ་དག་ལས་བདག་གིས་ཐོས་ན</s>
  </p>
  <p id="1386">
    <s id="1386:1">དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་དང་། འཁོར་ལོས་སྒྱུར་བའི་རྒྱལ་པོ་དང་། ཨུ་དུམ་བཱ་རའི་མེ་ཏོག་ནི་བརྒྱ་ལམ་ན་འབྱུང་བར་ཟད་དོ་ཞེས་ཟེར་བ་ལས་ན། </s>
  </p>
  <p id="1387">
    <s id="1387:1">ཨུ་དུམ་བཱ་རའི་ཚལ་འདིར་ཡང་བདག་གི་བསོད་ནམས་ཀྱིས་ཨུ་དུམ་བཱ་ར་རྣམས་ཀྱི་མེ་ཏོག་ཁ་འབུས་པར་གྱུར་ཏོ་སྙམ་མོ། །</s>
  </p>
  <p id="1388">
    <s id="1388:1">དེར་གང་གི་ཚེ་བྱང་ཆུབ་སེམས་དཔའ་རྒན་པོ་དང་། ནད་པ་དང་། ཤི་བ་གཟིགས་ནས་</s>
  </p>
  <p id="1389">
    <s id="1389:1">ནགས་ཁྲོད་དུ་གནས་བཅས་པ་དེའི་ཚེ་ལྷའི་དབང་པོ་བརྒྱ་བྱིན་གྱིས་དྲི་ཟའི་རྒྱལ་པོ་རབ་དགའ་ལ་སྨྲས་པ། </s>
    <s id="1389:2">རབ་དགའ་བྱང་ཆུབ་སེམས་དཔའ་དེ་ནི་རྒན་པོ་དང་། ནད་པ་དང་། ཤི་བ་གཟིགས་ནས་</s>
  </p>
  <p id="1390">
    <s id="1390:1">ནགས་ཁྲོད་དུ་གནས་བཅས་ཀྱིས། </s>
    <s id="1390:2">བདག་ཅག་དོང་ལ་དེའི་མཆོད་པའི་ལས་ལ་བརྩོན་པར་བྱའོ། །</s>
  </p>
  <p id="1391">
    <s id="1391:1">རབ་དགས་སྨྲས་པ། ཀཽ་ཤི་ཀ་བདག་གིས་གླུ་དབྱངས་སྦྱར་བ་བརྩམས་ལགས་ཏེ། </s>
  </p>
  <p id="1392">
    <s id="1392:1">དེ་རེ་ཞིག་ལགས་པར་བགྱིས་ནས་སླད་ཀྱིས་སླེབས་སོ་ཞེས་ཟེར་རོ། །</s>
  </p>
  <p id="1393">
    <s id="1393:1">དེར་གང་གི་ཚེ་བྱང་ཆུབ་སེམས་དཔས་བླ་ན་</s>
  </p>
  <p id="1394">
    <s id="1394:1">མེད་པའི་ཡེ་ཤེས་བརྙེས་ནས་ལན་གསུམ་དུ་བཟླས་ཏེ་ཆོས་ཀྱི་འཁོར་ལོ་རྣམ་པ་བཅུ་གཉིས་ཆོས་བཞིན་དུ་བསྐོར་བ་དེའི་ཚེ་བརྒྱ་བྱིན་གྱིས་ཡང་དྲི་ཟའི་རྒྱལ་པོ་རབ་དགའ་ལ་སྨྲས་པ། </s>
    <s id="1394:2">རབ་དགའ་བཅོམ་ལྡན་འདས་ཀྱིས་བླ་ན་</s>
  </p>
  <p id="1395">
    <s id="1395:1">མེད་པའི་ཡེ་ཤེས་བརྙེས་ནས་ལན་གསུམ་དུ་བཟླས་ཏེ་ཆོས་ཀྱི་འཁོར་ལོ་རྣམ་པ་བཅུ་གཉིས་བསྐོར་བར་བཞེད་ཀྱིས་ཚུར་བདག་ཅག་སོང་ལ་ཆོས་མཉན་པར་བྱའོ། །</s>
  </p>
  <p id="1396">
    <s id="1396:1">རབ་དགས་སྨྲས་པ། ཀཽ་ཤི་ཀ་བདག་གིས་གླུ་དབྱངས་སྔར་བརྩམས་ལགས་ཏེ། </s>
  </p>
  <p id="1397">
    <s id="1397:1">རེ་ཞིག་དེ་ལགས་པར་བགྱིས་ནས་སླད་ཀྱིས་སླེབས་སོ་ཞེས་ཟེར་རོ། །</s>
  </p>
  <p id="1398">
    <s id="1398:1">དེར་གང་གི་ཚེ་བཅོམ་ལྡན་འདས་ཀྱིས་ལན་གསུམ་དུ་བཟླས་ཏེ་ཆོས་ཀྱི་འཁོར་ལོ་རྣམ་པ་བཅུ་གཉིས་བསྐོར་བ་དེའི་ཚེ་ཨུ་དུམ་བཱ་རའི་ཚལ་དེ་དག་རྣམ་པ་ཐམས་ཅད་དུ་མེ་ཏོག་རྒྱས་པར་གྱུར་ཏེ</s>
  </p>
  <p id="1399">
    <s id="1399:1">དེས་ན་དཔག་ཚད་མང་པོར་དྲི་བསུང་གིས་རྒྱས་པར་གྱུར་ཏེ། </s>
  </p>
  <p id="1400">
    <s id="1400:1">རྒྱུ་དེས་ན་ཀུན་དུ་རྒྱུ་རབ་བཟང་ལྷག་པར་ཡང་ཡིད་དགའ་བར་གྱུར་ནས་འདི་དག་ནི་བདག་གི་བསོད་ནམས་ལས་གྱུར་པ་ཡིན་ནོ་སྙམ་མོ། །</s>
  </p>
  <p id="1401">
    <s id="1401:1">དེར་གང་གི་ཚེ་བཅོམ་ལྡན་འདས་ཀྱིས་ལན་གསུམ་དུ་བཟླས་ཏེ་ཆོས་ཀྱི་འཁོར་ལོ་རྣམ་པ་བཅུ་གཉིས་<ref folio="F.283.b"/>ཆོས་བཞིན་དུ་བསྐོར་བ་དེའི་ཚེ་ལྔ་སྡེ་དང་། ཉེ་བའི་ལྔ་སྡེ་རྣམས་དང་། གྲོང་གི་བྱིས་པ་མགོ་མཐོ་མཐོ་ལྔ་བཅུ་བཏུལ་ཏོ། །</s>
  </p>
  <p id="1402">
    <s id="1402:1">ཤིང་བལ་གྱི་ཤིང་གི་ནགས་ཁྲོད་དུ་གཤེགས་ནས་བཟང་སྡེ་དྲུག་ཅུའི་ཕ་ཚན་བདེན་པ་རྣམས་ལ་བཀོད་དོ། །</s>
  </p>
  <p id="1403">
    <s id="1403:1" flag="alternateSource">སྡེ་པའི་གྲོང་དུ་གཤེགས་ནས་གྲོང་ན་གནས་པའི་བུ་མོ་དགའ་མ་དང་། དགའ་སྟོབས་མ་གཉིས་བདེན་པ་རྣམས་ལ་བཀོད་དོ། །</s>
  </p>
  <p id="1404">
    <s id="1404:1">ལྟེང་རྒྱས་སུ་གཤེགས་ནས་རལ་པ་ཅན་སྟོང་རབ་ཏུ་ཕྱུང་སྟེ་བསྙེན་པར་རྫོགས་པར་མཛད་དོ། །</s>
  </p>
  <p id="1405">
    <s id="1405:1">ག་ཡཱའི་རྩེ་མོའི་མཆོད་རྟེན་གྱི་དྲུང་དུ་གཤེགས་ནས་</s>
  </p>
  <p id="1406">
    <s id="1406:1">དགེ་སློང་སྟོང་པོ་དེ་དག་ཆོ་འཕྲུལ་རྣམ་པ་གསུམ་གྱིས་ཡིད་ཆེས་པར་མཛད་དེ་</s>
  </p>
  <p id="1407">
    <s id="1407:1">གཡུང་དྲུང་གི་མཐར་ཐུག་པ། བླ་ན་</s>
  </p>
  <p id="1408">
    <s id="1408:1">མེད་པའི་གྲུབ་པ་དང་བདེ་བའི་མྱ་ངན་ལས་འདས་པ་ལ་བཀོད་དོ། །</s>
  </p>
  <p id="1409">
    <s id="1409:1">སྨྱིག་མའི་ནགས་ཁྲོད་དུ་གཤེགས་ནས་</s>
  </p>
  <p id="1410">
    <s id="1410:1">ཡུལ་མ་ག་དྷཱའི་རྒྱལ་པོ་བཟོ་སྦྱངས་གཟུགས་ཅན་སྙིང་པོ་ལྷ་བརྒྱད་ཁྲི་དང་། ཡུལ་མ་ག་དྷཱའི་བྲམ་ཟེ་དང་། ཁྱིམ་བདག་འབུམ་ཕྲག་དུ་མ་དང་ཐབས་ཅིག་ཏུ་བདེན་པ་རྣམས་ལ་གནས་པར་མཛད་དོ། །</s>
  </p>
  <p id="1411">
    <s id="1411:1">རྒྱལ་པོའི་ཁབ་ཏུ་གཤེགས་ནས་འོད་མའི་ཚལ་བཞེས་ཏེ། </s>
  </p>
  <p id="1412">
    <s id="1412:1">ཤཱ་རིའི་བུ་དང་། མཽད་གལ་གྱི་བུ་གཡོག་འཁོར་ཉིས་བརྒྱ་ལྔ་བཅུ་དང་ལྡན་པ་གཉིས་རབ་ཏུ་ཕྱུང་ནས་བསྙེན་པར་རྫོགས་པར་མཛད་དོ། །</s>
  </p>
  <p id="1413">
    <s id="1413:1">མཉན་དུ་ཡོད་པར་གཤེགས་ནས་</s>
  </p>
  <p id="1414">
    <s id="1414:1">རྒྱལ་བུ་རྒྱལ་བྱེད་ཀྱི་ཚལ་བཞེས་ཏེ་</s>
  </p>
  <p id="1415">
    <s id="1415:1">ཆོ་འཕྲུལ་ཆེན་པོ་བསྟན་ནས་</s>
  </p>
  <p id="1416">
    <s id="1416:1">དགེ་ཚུལ་སྐུལ་བྱེད་རབ་ཏུ་ཕྱུང་སྟེ་</s>
  </p>
  <p id="1417">
    <s id="1417:1">དེས་ཀྱང་ཉོན་མོངས་པ་ཐམས་ཅད་སྤངས་ནས་</s>
  </p>
  <p id="1418">
    <s id="1418:1">དགྲ་བཅོམ་པ་ཉིད་མངོན་སུམ་དུ་བྱས་ཏེ</s>
  </p>
  <p id="1419">
    <s id="1419:1">དེ་རྫུ་འཕྲུལ་གྱིས་འགྲོ་ཞིང་གནས་གཞན་དང་གཞན་དག་ནས་དུས་མ་ཡིན་པའི་མེ་ཏོག་དང་འབྲས་བུ་རྣམས་བླངས་ཤིང་མཁན་པོ་དང་དགེ་འདུན་ལ་འབུལ་བར་བྱེད་དོ། །</s>
  </p>
  <p id="1420">
    <s id="1420:1">དེ་ནས་ཕྱི་ཞིག་ན་དེ་མཚོ་མ་དྲོས་པའི་འགྲམ་དུ་སོང་ནས་དེ་དེར་དགའ་བར་གྱུར་ཏེ། </s>
  </p>
  <p id="1421">
    <s id="1421:1">དེས་དེར་ཉིན་བར་གྱི་གནས་བཏབ་པ་ལས་ཀུན་ཏུ་རྒྱུ་རབ་བཟང་གིས་སྨྲས་པ། </s>
    <s id="1421:2">གྲོགས་པོ་འདི་ནི་ངའི་ཉིན་བར་གྱི་གནས་ཡིན་གྱིས་འདིར་མ་འདུག་ཤིག །</s>
    <s id="1421:3">དགེ་ཚུལ་སྐུལ་བྱེད་ཀྱིས་སྨྲས་པ། འདི་ནི་ཐམས་ཅད་ཀྱི་ཐུན་མོང་ཡིན་ནོ། །</s>
  </p>
  <p id="1422">
    <s id="1422:1">ཀུན་ཏུ་རྒྱུ་རབ་བཟང་གིས་སྨྲས་པ། ང་དང་རྫུ་འཕྲུལ་གྱིས་འགྲན་པར་གྱིས་ཤིག་དང་། </s>
    <s id="1422:2">དེ་ནས་འདི་འོ་བུ་ཅག་གཉིས་གང་རྒྱལ་བ་དེའི་ཉིན་བར་གྱི་གནས་སུ་བྱའོ་ཞེས་བྱས་ནས་</s>
  </p>
  <p id="1423">
    <s id="1423:1">དེ་གཉིས་རྫུ་འཕྲུལ་<ref folio="F.284.a"/>སྟོན་པ་ལ་ཞུགས་པ་ལས་དེར་དགེ་ཚུལ་སྐུལ་བྱེད་ཀྱིས་ཀུན་ཏུ་རྒྱུ་རབ་བཟང་ཕམ་པར་བྱས་ནས་</s>
  </p>
  <p id="1424">
    <s id="1424:1">དེ་ཡུལ་ཡུལ་པོར་གྱུར་ཏེ</s>
  </p>
  <p id="1425">
    <s id="1425:1">ཨུ་དུམ་བཱ་རའི་ཚལ་དེ་ཉིད་དུ་སོང་ནས་འདུག་གོ། །</s>
  </p>
  <p id="1426">
    <s id="1426:1">དེར་གང་གི་ཚེ་བཅོམ་ལྡན་འདས་ཀྱིས་སངས་རྒྱས་ཀྱི་ཕྲིན་ལས་ཐམས་ཅད་མཛད་ནས་ཀུ་ཤའི་གྲོང་ཁྱེར་དུ་གཤེགས་ཏེ། </s>
  </p>
  <p id="1427">
    <s id="1427:1">གཟིམས་མལ་གྱི་ཐ་མར་ཞུགས་ནས་བཞུགས་སོ། །</s>
  </p>
  <p id="1428">
    <s id="1428:1">དེ་ནས་དེར་བཅོམ་ལྡན་འདས་ཀྱིས་དགོངས་པ། </s>
    <s id="1428:2">ད་ནི་དེ་བཞིན་གཤེགས་པས་གདུལ་བར་བྱ་བ་ཀུན་ཏུ་རྒྱུ་རབ་བཟང་དང་། དྲི་ཟའི་རྒྱལ་པོ་རབ་དགའ་གཉིས་ལུས་སོ་སྙམ་དུ་དགོངས་སོ། །</s>
  </p>
  <p id="1429">
    <s id="1429:1">དེ་ནས་ཡང་བཅོམ་ལྡན་འདས་ཀྱིས་དགོངས་པ། </s>
    <s id="1429:2">ཀུན་ཏུ་རྒྱུ་རབ་བཟང་ངས་གདུལ་བར་སླ་ན་དྲི་ཟའི་རྒྱལ་པོ་རབ་དགའ་ནི་རྒྱགས་ཤིང་བག་མེད་པར་གནས་ཏེ་</s>
  </p>
  <p id="1430">
    <s id="1430:1">དེ་ངའི་ཐད་དུ་མི་འོང་གིས། ང་ཉིད་དེའི་ཐད་དུ་འགྲོའོ་སྙམ་དུ་དགོངས་ཏེ</s>
  </p>
  <p id="1431">
    <s id="1431:1">བཅོམ་ལྡན་འདས་ཀྱིས་དེར་སྤྲུལ་པ་ཞིག་བཞག་ནས་ཤིང་ས་ལ་ཟུང་གི་ཚལ་ནས་མི་སྣང་བར་གྱུར་ཏེ། </s>
  </p>
  <p id="1432">
    <s id="1432:1">སུམ་ཅུ་རྩ་གསུམ་པའི་ལྷའི་ནང་དུ་གཤེགས་ནས་དྲི་ཟའི་རྒྱལ་པོ་རབ་དགའི་ཕོ་བྲང་གི་སྒོར་བྱོན་ཏེ། </s>
  </p>
  <p id="1433">
    <s id="1433:1">དེར་བཅོམ་ལྡན་འདས་ཀྱིས་དགོངས་པ། </s>
    <s id="1433:2">འདིའི་ང་རྒྱལ་བཅག་ནས་གདོད་དེའི་འོག་ཏུ་བདེན་པ་རྣམས་ཀྱི་སྣོད་དུ་རུང་ངོ་སྙམ་དུ་དགོངས་ཏེ། </s>
  </p>
  <p id="1434">
    <s id="1434:1">བཅོམ་ལྡན་འདས་ཀྱིས་དེ་གདུལ་བའི་ཕྱིར་དྲི་ཟའི་རྒྱལ་པོ་ཞིག་ཏུ་སྤྲུལ་ནས་བཻ་དཱུརྱའི་པི་བང་རྒྱུད་སྟོང་པ་ཞིག་བསྣམས་ཏེ། </s>
  </p>
  <p id="1435">
    <s id="1435:1">དྲི་ཟའི་རྒྱལ་པོ་རབ་དགའི་སྒོ་དྲུང་དུ་གཞེས་ནས་ཕྲིན་གྱིས་བཟླུགས་ཏེ་དྲི་ཟའི་རྒྱལ་པོ་ཞིག་སྒོ་ན་སྡོད་དེ། </s>
  </p>
  <p id="1436">
    <s id="1436:1">དེ་ཁྱོད་དང་ལྷན་ཅིག་ཏུ་པི་བང་ལེན་པར་འདོད་དོ་ཞེས་བྱས་སོ། །</s>
  </p>
  <p id="1437">
    <s id="1437:1">དེ་ནས་དེ་ཐོས་མ་ཐག་ཏུ་དྲི་ཟའི་རྒྱལ་པོ་རབ་དགས་བསམས་པ། </s>
    <s id="1437:2">མ་ལ་དྲི་ཟའི་རྒྱལ་པོ་གཞན་འགའ་ཞིག་མ་བྱུང་གྲང་། </s>
  </p>
  <p id="1438">
    <s id="1438:1">དེ་ནི་བདག་གིས་ཚར་གཅད་པར་བྱའོ་</s>
    <s id="1438:2">སྙམ་དུ་བསམས་ནས་</s>
  </p>
  <p id="1439">
    <s id="1439:1">སྨྲས་པ། </s>
    <s id="1439:2">ནང་དུ་བོས་ཤིག་དང་བདག་གིས་ཅི་ནུས་པ་བསྟན་ཏོ་ཞེས་བྱས་ཏེ་</s>
  </p>
  <p id="1440">
    <s id="1440:1">དེས་དེ་</s>
  </p>
  <p id="1441">
    <s id="1441:1">ནང་དུ་བོས་ནས་</s>
  </p>
  <p id="1442">
    <s id="1442:1">པི་བང་ལེན་པ་ལ་ཞུགས་སོ། །</s>
  </p>
  <p id="1443">
    <s id="1443:1">དེ་ནས་བཅོམ་ལྡན་འདས་ཀྱིས་དེ་གདུལ་བའི་ཕྱིར་པི་བང་གི་རྒྱུད་གཅིག་བཅད་པ་དང་། </s>
    <s id="1443:2">དྲི་ཟའི་རྒྱལ་པོ་རབ་དགས་ཀྱང་དེ་མཐོང་ནས་ཀྱང་རྒྱུད་གཅིག་བཅད་དོ། །</s>
  </p>
  <p id="1444">
    <s id="1444:1">དེ་ནས་བཅོམ་ལྡན་འདས་ཀྱིས་མཐར་གྱིས་རྒྱུད་ཐམས་ཅད་བཅད་དེ་རྒྱུད་གཅིག་པུ་ལུས་པར་གྱུར་ནས་དེ་ལས་<ref folio="F.284.b"/>ཀྱང་སྒྲ་ཐམས་ཅད་འབྱུང་བར་མཛད་དོ། །</s>
  </p>
  <p id="1445">
    <s id="1445:1">དེ་ནས་རབ་དགས་ཀྱང་རྒྱུད་ཐམས་ཅད་བཅད་དེ་དེས་ཀྱང་རྒྱུད་གཅིག་པུ་དེ་ལས་སྒྲ་ཐམས་ཅད་འབྱུང་བར་བྱས་སོ། །</s>
  </p>
  <p id="1446">
    <s id="1446:1">དེ་ནས་བཅོམ་ལྡན་འདས་ཀྱིས་རྒྱུད་གཅིག་པུ་དེ་ཡང་བཅད་དེ་སྒྲ་ཐམས་ཅད་ཀྱང་འབྱུང་བར་མཛད་དོ། །</s>
  </p>
  <p id="1447">
    <s id="1447:1">དེ་ནས་དྲི་ཟའི་རྒྱལ་པོ་རབ་དགས་བསམས་པ། </s>
    <s id="1447:2">བདག་གིས་ནི་དེ་ལས་ལྷག་པར་ཆུང་ཟད་ཀྱང་བསྟན་པར་མི་ནུས་པས་ན། </s>
  </p>
  <p id="1448">
    <s id="1448:1">འདི་ནི་བདག་པས་ཆེས་ཁྱད་པར་དུ་འཕགས་པ་ཞིག་གོ་སྙམ་མོ། །</s>
  </p>
  <p id="1449">
    <s id="1449:1">དེ་ནས་དེའི་སྐབས་སུ་བཅོམ་ལྡན་འདས་ཀྱིས་དགོངས་པ། འདི་ང་རྒྱལ་ང་དང་མཚུངས་པ་སུ་ཡང་མེད་དོ་སྙམ་དུ་དེ་ལྟར་འཛིན་པ་དེ་མེད་པར་གྱུར་ཏོ་སྙམ་དུ་ཐུགས་སུ་ཆུད་དེ</s>
  </p>
  <p id="1450">
    <s id="1450:1">བཅོམ་ལྡན་འདས་ཀྱིས་དེ་ང་རྒྱལ་བཅག་ནས་རང་བཞིན་གྱི་སྐུར་བསྒྱུར་ཏོ། །</s>
  </p>
  <p id="1451">
    <s id="1451:1">དེ་ནས་དེས་བཅོམ་ལྡན་འདས་མཐོང་ནས་དེ་ཤིན་ཏུ་དགའ་བ་སྐྱེས་ཏེ་དགའ་བར་གྱུར་ནས། </s>
  </p>
  <p id="1452">
    <s id="1452:1">བཅོམ་ལྡན་འདས་ཀྱི་ཞབས་ལ་ཕྱག་འཚལ་ཏེ། </s>
  </p>
  <p id="1453">
    <s id="1453:1">ཆོས་མཉན་པའི་ཕྱིར་སྤྱན་སྔར་འདུག་གོ། །</s>
  </p>
  <p id="1454">
    <s id="1454:1">དེ་ནས་བཅོམ་ལྡན་འདས་ཀྱིས་དེའི་བསམ་པ་དང་། བག་ལ་ཉལ་དང་། ཁམས་དང་། ཤེས་པ་དང་། རང་བཞིན་ཐུགས་སུ་ཆུད་ནས་</s>
  </p>
  <p id="1455">
    <s id="1455:1">དེ་དང་འཐུན་པའི་ཆོས་བསྟན་ཏེ</s>
  </p>
  <p id="1456">
    <s id="1456:1">དེས་ན་དྲི་ཟའི་རྒྱལ་པོ་རབ་དགའ་སྟན་དེ་ཉིད་ལ་འདུག་བཞིན་དུ་འཇིག་ཚོགས་ལ་ལྟ་བའི་རིའི་རྩེ་མོ་མཐོན་པོ་ཉི་ཤུ་ཡེ་ཤེས་རྡོ་རྗེས་བཅོམ་ནས་</s>
  </p>
  <p id="1457">
    <s id="1457:1">རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་སོ། །</s>
  </p>
  <p id="1458">
    <s id="1458:1">དེ་ནས་བཅོམ་ལྡན་འདས་སུམ་ཅུ་རྩ་གསུམ་པའི་ལྷའི་ནང་ནས་མི་སྣང་བར་གྱུར་ཏོ། །</s>
  </p>
  <p id="1459">
    <s id="1459:1">དེའི་ཚེ་ཨུ་དུམ་བཱ་རའི་ཚལ་དེའི་མེ་ཏོག་རྣམས་རྙིས་པར་གྱུར་ཏེ། </s>
  </p>
  <p id="1460">
    <s id="1460:1">ཀུན་ཏུ་རྒྱུ་རབ་བཟང་གིས་ཨུ་དུམ་བཱ་རའི་ཚལ་དེའི་མེ་ཏོག་རྣམས་རྙིས་པར་གྱུར་པ་མཐོང་ངོ་། །</s>
  </p>
  <p id="1461">
    <s id="1461:1">མཐོང་ནས་</s>
  </p>
  <p id="1462">
    <s id="1462:1">ཀྱང་དེ་མྱ་ངན་ཆེན་པོ་སྐྱེས་ཏེ་</s>
  </p>
  <p id="1463">
    <s id="1463:1">དེས་བསམས་པ། </s>
    <s id="1463:2">བདག་གི་བསོད་ནམས་ཀྱིས་ཨུ་དུམ་བཱ་རའི་ཚལ་འདི་རྣམ་པ་ཐམས་ཅད་དུ་མེ་ཏོག་རྒྱས་པར་གྱུར་པ་ལས། </s>
    <s id="1463:3">ད་ནི་བདག་རྒས་ཤིང་འཁོགས་ལ་གཏུགས་པར་གྱུར་ཏེ</s>
  </p>
  <p id="1464">
    <s id="1464:1">ན་ཚོད་ལོ་བརྒྱ་ཉི་ཤུ་ལོན་ན་ཨུ་དུམ་བཱ་རའི་ཚལ་གྱི་མེ་ཏོག་འདི་དག་རྙིས་པར་གྱུར་པ་ལས་ན། </s>
  </p>
  <p id="1465">
    <s id="1465:1">བདག་རིང་པོ་མི་ཐོགས་པར་འཆི་བར་འགྱུར་རོ་སྙམ་ནས་རྒྱུ་དེས་ན་ཤིན་ཏུ་མྱ་ངན་བྱེད་ཅིང་སྡུག་བསྔལ་ལ་སྨྲེ་སྔགས་འདོན་པར་བྱེད་དོ། །</s>
  </p>
  <p id="1466">
    <s id="1466:1">དེ་ནས་དེ་ལ་དགའ་བའི་ལྷ་ཞིག་གིས་རབ་<ref folio="F.285.a"/>བཟང་ལ་སྨྲས་པ། </s>
    <s id="1466:2">ཨུ་དུམ་བཱ་རའི་ཚལ་འདི་ནི་ཁྱོད་ཀྱི་བསོད་ནམས་ཀྱིས་རྣམ་པ་ཐམས་ཅད་དུ་མེ་ཏོག་རྒྱས་པར་གྱུར་པ་མ་ཡིན་གྱི། ས་ཕྱོགས་འདི་ནི་འཁོར་ལོས་སྒྱུར་བའི་རྒྱལ་པོའི་སྐྱེད་མོས་ཚལ་གྱིས་ཡིན་ཏེ</s>
  </p>
  <p id="1467">
    <s id="1467:1">གང་གི་ཚེ་འཁོར་ལོས་སྒྱུར་བའི་རྒྱལ་པོ་འབྱུང་ངམ། བྱང་ཆུབ་སེམས་དཔའ་འབྱུང་བར་འགྱུར་བ་དེའི་ཚེ་ནི་ཨུ་དུམ་བཱ་རའི་ཚལ་འདིར་མེ་ཏོག་རྣམས་ཁ་འབུ་བར་འགྱུར་རོ། །</s>
  </p>
  <p id="1468">
    <s id="1468:1">གང་གི་ཚེ་འཁོར་ལོས་སྒྱུར་བའི་རྒྱལ་པོ་རྒྱལ་སར་ཞུགས་པའམ། བྱང་ཆུབ་སེམས་དཔས་བླ་ན་</s>
  </p>
  <p id="1469">
    <s id="1469:1">མེད་པའི་ཡེ་ཤེས་བརྙེས་པར་གྱུར་པ་དེའི་ཚེ་ནི་ཨུ་དུམ་བཱ་རའི་ཚལ་འདི་རྣམ་པ་ཐམས་ཅད་དུ་མེ་ཏོག་རྒྱས་པར་འགྱུར་རོ། །</s>
  </p>
  <p id="1470">
    <s id="1470:1">གང་གི་ཚེ་འཁོར་ལོས་སྒྱུར་བའི་རྒྱལ་པོ་གྲོངས་སུ་ཉེ་བའམ། དེ་བཞིན་གཤེགས་པ་ཡོངས་སུ་མྱ་ངན་ལས་འདར་ཉེ་བར་གྱུར་པ་དེའི་ཚེ་ནི་ཨུ་དུམ་བཱ་རའི་ཚལ་གྱི་མེ་ཏོག་འདི་རྣམས་རྙིས་པར་འགྱུར་རོ། །</s>
  </p>
  <p id="1471">
    <s id="1471:1">གང་གི་ཚེ་འཁོར་ལོས་སྒྱུར་བའི་རྒྱལ་པོ་གྲོངས་སམ། དེ་བཞིན་གཤེགས་པ་ཡོངས་སུ་མྱ་ངན་ལས་འདས་པར་གྱུར་པ་དེའི་ཚེ་ནི་ཨུ་དུམ་བཱ་རའི་ཚལ་འདིའི་མེ་ཏོག་རྣམས་སྐམ་པར་འགྱུར་ཏེ</s>
  </p>
  <p id="1472">
    <s id="1472:1">ད་ལྟར་ཡང་དེ་བཞིན་གཤེགས་པ་འཇིག་རྟེན་དུ་བྱུང་ནས་དེ་གཟིམས་མལ་གྱི་ཐ་མར་ཞུགས་ཏེ། </s>
  </p>
  <p id="1473">
    <s id="1473:1">དོ་ནུབ་ནམ་ཕྱེད་ན་ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་པར་འགྱུར་ཏེ། </s>
  </p>
  <p id="1474">
    <s id="1474:1">དེའི་དབང་གིས་ཨུ་དུམ་བཱ་རའི་ཚལ་དེ་རྙིས་པར་གྱུར་གྱིས་ཁྱོད་དེའི་རྒྱུས་ཧ་ཅང་མྱ་ངན་མ་བྱེད་ཅིག །</s>
  </p>
  <p id="1475">
    <s id="1475:1">སྡུག་བསྔལ་བར་མ་བྱེད་ཅིག །</s>
  </p>
  <p id="1476">
    <s id="1476:1">སྨྲེ་སྔགས་མ་འདོན་ཅིག་ཅེས་བྱས་སོ། །</s>
  </p>
  <p id="1477">
    <s id="1477:1">དེ་ནས་ཀུན་ཏུ་རྒྱུ་རབ་བཟང་འདི་སྙམ་དུ་སེམས་ཏེ། </s>
  </p>
  <p id="1478">
    <s id="1478:1">བདག་ཆོས་རྣམས་ལ་ཡང་ཐེ་ཙོམ་ཡོད། </s>
  </p>
  <p id="1479">
    <s id="1479:1">བདག་ལ་རེ་བ་ཡང་ཡོད་ལ། བཅོམ་ལྡན་འདས་གཽ་ཏ་མ་དེས་ཀྱང་བདག་གི་ཐེ་ཙོམ་དེ་སེལ་བར་ནུས་ཀྱིས། </s>
    <s id="1479:2">མ་ལ་བདག་བཅོམ་ལྡན་འདས་གཽ་ཏ་མ་དེ་ག་ལ་བ་དེར་སོང་ལ་དེར་ཕྱིན་ནས་</s>
  </p>
  <p id="1480">
    <s id="1480:1">ཞུ་བ་ལུང་བསྟན་པར་གནང་ན་ཕྱོགས་འགའ་ཞིག་ཞུའོ་སྙམ་ནས་</s>
  </p>
  <p id="1481">
    <s id="1481:1">ཨུ་དུམ་བཱ་རའི་ཚལ་ནས་མི་སྣང་བར་གྱུར་ཏེ་</s>
  </p>
  <p id="1482">
    <s id="1482:1">གྲོང་ཁྱེར་ཀུ་ཤི་ན་</s>
  </p>
  <p id="1483">
    <s id="1483:1">གྱད་ཀྱི་ཉེ་འཁོར་ཤིང་ས་ལ་ཟུང་གི་ཚལ་དུ་ཕྱིན་པར་གྱུར་ཏོ། །</s>
  </p>
  <p id="1484">
    <s id="1484:1">དེའི་ཚེ་ཚེ་དང་ལྡན་པ་ཀུན་དགའ་བོ་ནི་ཀུན་དགའ་ར་བའི་སྒོའི་ཐད་ཀྱི་འཆག་ས་ན་འཆག་ཅིང་འདུག་གོ། །</s>
  </p>
  <p id="1485">
    <s id="1485:1">དེ་ནས་ཀུན་ཏུ་རྒྱུ་རབ་བཟང་གིས་ཚེ་དང་ལྡན་པ་ཀུན་དགའ་བོ་ཐག་རིང་པོ་ཞིག་ནས་མཐོང་ངོ་། །</s>
  </p>
  <p id="1486">
    <s id="1486:1">མཐོང་ནས་ཀྱང་ཚེ་དང་ལྡན་པ་ཀུན་དགའ་བོ་ག་ལ་བ་དེར་སོང་སྟེ་ཕྱིན་ནས་</s>
    <s id="1486:2">ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ། །</s>
  </p>
  <p id="1487">
    <s id="1487:1">བཙུན་པ་ཀུན་དགའ་བོ་བདག་གིས་<ref folio="F.285.b"/>ཐོས་ན་</s>
  </p>
  <p id="1488">
    <s id="1488:1">བཅོམ་ལྡན་འདས་གཽ་ཏ་མ་དོ་ནུབ་ནམ་ཕྱེད་ན་ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའ་བར་འགྱུར་རོ་ཞེས་གྲག་ན</s>
  </p>
  <p id="1489">
    <s id="1489:1">བདག་ཆོས་རྣམས་ལ་ཡང་ཐེ་ཙོམ་མཆིས། </s>
  </p>
  <p id="1490">
    <s id="1490:1">བདག་ལ་རེ་བ་ཡང་མཆིས་ལ། བཅོམ་ལྡན་འདས་གཽ་ཏ་མ་དེས་ཀྱང་བདག་གི་ཐེ་ཙོམ་དེ་སེལ་བར་ནུས་ན། </s>
  </p>
  <p id="1491">
    <s id="1491:1">གལ་ཏེ་བཙུན་པ་ཀུན་དགའ་བོ་འོ་མི་བརྒྱལ་ན་བཅོམ་ལྡན་འདས་གཽ་ཏ་མ་དེ་ག་ལ་བཞུགས་པ་དེར་བཞུད་ལ། དེར་ཕྱིན་ནས་</s>
  </p>
  <p id="1492">
    <s id="1492:1">གལ་ཏེ་ཞུ་བའི་བཀའ་ལན་སྩལ་བར་གནང་ན་ཕྱོགས་འགའ་ཞིག་ཞུའོ་ཞེས་བྱས་སོ། །</s>
  </p>
  <p id="1493">
    <s id="1493:1">ཚེ་དང་ལྡན་པ་ཀུན་དགའ་བོ་ཡང་ལྟས་ལ་མཁས་ཏེ། </s>
  </p>
  <p id="1494">
    <s id="1494:1">དེས་བསམས་ན་</s>
  </p>
  <p id="1495">
    <s id="1495:1">བཅོམ་ལྡན་འདས་ཀྱི་སྤྲུལ་པ་ཞིག་བཞག་སྟེ་</s>
  </p>
  <p id="1496">
    <s id="1496:1">འདུལ་བའི་དབང་གིས་ག་ཞིག་ཏུ་གཤེགས་པར་རིག་ནས་</s>
  </p>
  <p id="1497">
    <s id="1497:1">ཀུན་ཏུ་རྒྱུ་རབ་བཟང་ལ་སྨྲས་པ། </s>
    <s id="1497:2">རབ་བཟང་ཐོང་། </s>
  </p>
  <p id="1498">
    <s id="1498:1">བཅོམ་ལྡན་འདས་ནི་སྐུ་མཉེལ། བདེ་བར་གཤེགས་པ་ནི་སྐུ་མཉེལ་གྱིས། </s>
    <s id="1498:2">དེ་བཞིན་གཤེགས་པ་ལ་གནོད་པ་མ་བྱེད་ཅིག་ཅེས་བྱས་སོ། །</s>
  </p>
  <p id="1499">
    <s id="1499:1">དེ་ནས་ཀུན་དུ་རྒྱུ་རབ་བཟང་གིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ། །</s>
  </p>
  <p id="1500">
    <s id="1500:1">བཙུན་པ་ཀུན་དགའ་བོ་སྔོན་གྱི་ཀུན་དུ་རྒྱུ་རྒས་ཤིང་འཁོགས་ལ་</s>
    <s id="1500:2">གཏུགས་པ་རྣམས་ལས་བདག་གིས་ཐོས་ན། </s>
  </p>
  <p id="1501">
    <s id="1501:1">དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི་བརྒྱ་ལམ་བརྒྱ་ལམ་ན་འཇིག་རྟེན་དུ་འབྱུང་བར་ཟད་དེ། </s>
  </p>
  <p id="1502">
    <s id="1502:1">དཔེར་ན་ཨུ་དུམ་བཱ་རའི་མེ་ཏོག་བཞིན་ནོ་ཞེས་མཆི་ལ། </s>
    <s id="1502:2">བཅོམ་ལྡན་འདས་གཽ་ཏ་མ་དེ་ཡང་དོ་ནུབ་ནམ་ཕྱེད་ན་ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའ་བར་འགྱུར་ན</s>
  </p>
  <p id="1503">
    <s id="1503:1">བདག་ཆོས་རྣམས་ལ་ཡང་ཐེ་ཙོམ་མཆིས། </s>
  </p>
  <p id="1504">
    <s id="1504:1">བདག་ལ་རེ་བ་ཡང་མཆིས་ལ། བཅོམ་ལྡན་འདས་གཽ་ཏ་མ་དེས་ཀྱང་བདག་གི་ཐེ་ཙོམ་སེལ་བར་ནུས་ན། </s>
  </p>
  <p id="1505">
    <s id="1505:1">གལ་ཏེ་བཙུན་པ་ཀུན་དགའ་བོ་འོ་མི་བརྒྱལ་ན། </s>
  </p>
  <p id="1506">
    <s id="1506:1">བཅོམ་ལྡན་འདས་གཽ་ཏ་མ་དེ་ག་ལ་བཞུགས་པ་དེར་བཞུད་ལ། </s>
    <s id="1506:2">དེར་ཕྱིན་ནས་གལ་ཏེ་ཞུ་བའི་བཀའ་ལན་སྩལ་བར་གནང་ན་ཕྱོགས་འགའ་ཞིག་ཞུའོ་ཞེས་བྱས་སོ། །</s>
  </p>
  <p id="1507">
    <s id="1507:1">དེ་ནས་ལན་གསུམ་གྱི་བར་དུ་ཚེ་དང་ལྡན་པ་ཀུན་དགའ་བོས་ཀུན་ཏུ་རྒྱུ་རབ་བཟང་ལ་སྨྲས་པ། </s>
    <s id="1507:2">རབ་བཟང་ཐོང་། </s>
  </p>
  <p id="1508">
    <s id="1508:1">བཅོམ་ལྡན་འདས་ནི་སྐུ་མཉེལ། བདེ་བར་གཤེགས་པ་ནི་སྐུ་མཉེལ་གྱིས། <ref folio="F.286.a"/></s>
    <s id="1508:2">དེ་བཞིན་གཤེགས་པ་ལ་གནོད་པ་མ་བྱེད་ཅིག་ཅེས་བྱས་སོ། །</s>
  </p>
  <p id="1509">
    <s id="1509:1">དེ་ནས་དེའི་སྐབས་སུ་བཅོམ་ལྡན་འདས་སུམ་ཅུ་རྩ་གསུམ་པའི་ལྷའི་ནང་ནས་མི་སྣང་བར་གྱུར་ཏེ། </s>
  </p>
  <p id="1510">
    <s id="1510:1">གཟིམས་མལ་དུ་ཞུགས་ནས། </s>
  </p>
  <p id="1511">
    <s id="1511:1">བཅོམ་ལྡན་འདས་ཀྱིས་ལྷའི་སྙན་རྣམ་པར་དག་པ་མི་ལས་འདས་པ་མངའ་བས་ཚེ་དང་ལྡན་པ་ཀུན་དགའ་བོ་ཀུན་ཏུ་རྒྱུ་རབ་བཟང་དང་དེ་ལྟ་བུའི་ཚིག་བརྗོད་པ་གསན་ཏོ། །</s>
  </p>
  <p id="1512">
    <s id="1512:1">གསན་ནས་ཀྱང་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ་ཐོང་། </s>
  </p>
  <p id="1513">
    <s id="1513:1">ཀུན་ཏུ་རྒྱུ་རབ་བཟང་མ་དགག་པར་ནང་དུ་ཐོང་ལ་ཅི་དང་ཅི་འདོད་པ་འདྲིར་ཆུག་ཤིག །</s>
    <s id="1513:2">དེ་ཅིའི་ཕྱིར་ཞེ་ན། </s>
  </p>
  <p id="1514">
    <s id="1514:1">འདི་ནི་ང་གཞན་མུ་སྟེགས་ཅན་ཀུན་ཏུ་རྒྱུ་དག་དང་བར་སྐབས་ཀྱི་གཏམ་བརྗོད་པའི་ཐ་མ་ཡིན་ནོ། །</s>
  </p>
  <p id="1515">
    <s id="1515:1">འདི་ལྟ་སྟེ། ཀུན་ཏུ་རྒྱུ་རབ་བཟང་འདི་ནི་ངས་དགེ་སློང་ཚུར་ཤོག་ཅེས་བྱ་བས་རབ་ཏུ་ཕྱུང་བ་རྣམས་ཀྱི་ཐ་མ་ཡིན་ནོ། །</s>
  </p>
  <p id="1516">
    <s id="1516:1">དེ་ནས་བཅོམ་ལྡན་འདས་ཀྱིས་སྐབས་ཕྱེ་ནས་ཀུན་ཏུ་རྒྱུ་རབ་བཟང་དགའ་ཞིང་མགུ་ལ་ཡི་རངས་ཤིང་མགུ་ལ་རབ་ཏུ་དགའ་སྟེ། </s>
  </p>
  <p id="1517">
    <s id="1517:1">ཡི་རངས་ཤིང་དགའ་བ་དང་བདེ་བ་སྐྱེས་ནས། </s>
  </p>
  <p id="1518">
    <s id="1518:1">བཅོམ་ལྡན་འདས་ག་ལ་བཞུགས་པ་དེར་སོང་སྟེ་ཕྱིན་ནས། </s>
  </p>
  <p id="1519">
    <s id="1519:1">བཅོམ་ལྡན་འདས་དང་ལྷན་ཅིག་ཏུ་མངོན་སུམ་དུ་ཡང་དག་པར་དགའ་བ་དང་། ཡང་དག་པར་མགུ་བར་འགྱུར་བའི་གཏམ་སྣ་ཚོགས་བྱས་ཏེ་ཕྱོགས་གཅིག་ཏུ་འདུག་གོ། །</s>
  </p>
  <p id="1520">
    <s id="1520:1">ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་ཀུན་ཏུ་རྒྱུ་རབ་བཟང་གིས་འདི་སྐད་ཅེས་གསོལ་ཏོ། །</s>
  </p>
  <p id="1521">
    <s id="1521:1">ཀྱེ་གཽ་ཏ་མ་འཇིག་རྟེན་ན་མུ་སྟེགས་ཀྱི་གནས་ཐ་དད་པ་འདི་དག་ནི་འདི་ལྟ་སྟེ། </s>
  </p>
  <p id="1522">
    <s id="1522:1">འོད་སྲུང་རྫོགས་བྱེད་དང་། ཀུན་ཏུ་རྒྱུ་གནག་ལྷས་ཀྱི་བུ་དང་། སྨྲ་འདོད་ཀྱི་བུ་མོའི་བུ་ཡང་དག་རྒྱལ་བ་ཅན་དང་། མི་ཕམ་སྐྲའི་ལ་བ་ཅན་དང་། ཀ་ཏྱའི་བུ་ནོག་ཅན་དང་། གཅེར་བུ་པ་གཉེན་གྱི་བུ་དེ་རྣམས་ཀྱིས་རང་རང་གིས་དམ་བཅས་པ་ལགས་སོ། །</s>
    <s id="1522:2">དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་བཀའ་སྩལ་པ། </s>
    <s id="1522:3">རབ་བཟང་ང་ནི་ན་ཚོད་ཉི་ཤུ་དགུ་ལོན་ན</s>
  </p>
  <p id="1523">
    <s id="1523:1">ལེགས་པ་གང་ཡིན་ཚོལ་ཕྱིར་རབ་ཏུ་བྱུང་བར་གྱུར། །</s>
  </p>
  <p id="1524">
    <s id="1524:1">རབ་བཟང་ང་ནི་རབ་ཏུ་བྱུང་བའི་ཕྱིན་ཅད་ནས། །</s>
  </p>
  <p id="1525">
    <s id="1525:1">ལོ་གྲངས་ལྔ་བཅུའི་བར་དུ་ཏིང་འཛིན་བསྒོམ་པ་བྱས། །</s>
  </p>
  <p id="1526">
    <s id="1526:1">ང་ནི་ཚུལ་ཁྲིམས་རྣམས་དང་ཞབས་དང་རིག་པ་དང་། །སེམས་ཀྱི་རྩེ་གཅིག་བཏུད་པ་དག་ཀྱང་བསྒོམ་<ref folio="F.286.b"/>པ་བྱས། །</s>
  </p>
  <p id="1527">
    <s id="1527:1">རིགས་པར་ལྡན་པའི་ཆོས་ཀྱི་ཕྱོགས་ཙམ་བརྗོད་པ་ཡང་། །འདི་ལས་ཕྱི་རོལ་པ་ཡི་དགེ་སྦྱོང་གཞན་ལ་མེད། །</s>
  </p>
  <p id="1528">
    <s id="1528:1">རབ་བཟང་ཆོས་འདུལ་བ་གང་ལ་འཕགས་པའི་ལམ་ཡན་ལག་བརྒྱད་པ་མེད་པ་དེ་ལ་ནི་དགེ་སྦྱོང་དང་པོ་ཡང་མེད་དོ། །</s>
  </p>
  <p id="1529">
    <s id="1529:1">དེ་ལ་ནི་དགེ་སྦྱོང་གཉིས་པ་དང་། གསུམ་པ་དང་། བཞི་པ་ཡང་མེད་དོ། །</s>
  </p>
  <p id="1530">
    <s id="1530:1">རབ་བཟང་ཆོས་འདུལ་བ་གང་ལ་འཕགས་པའི་ལམ་ཡན་ལག་བརྒྱད་པ་ཡོད་པ་དེ་ལ་ནི་དགེ་སྦྱོང་དང་པོ་དང་། གཉིས་པ་དང་། གསུམ་པ་དང་། བཞི་པ་ཡང་ཡོད་དེ། </s>
  </p>
  <p id="1531">
    <s id="1531:1">དེ་བས་ན་འདི་ལས་ཕྱི་རོལ་པའི་དགེ་སྦྱོང་རྣམས་སམ་བྲམ་ཟེ་རྣམས་ནི་མེད་དེ། </s>
  </p>
  <p id="1532">
    <s id="1532:1">ཕ་རོལ་རྒོལ་བའི་དགེ་སྦྱོང་རྣམས་སམ་བྲམ་ཟེ་རྣམས་ཀྱིས་སྟོང་ངོ་ཞེས་</s>
    <s id="1532:2">ང་ནི་དེ་སྐད་དུ་འཁོར་འདིར་སེང་གེའི་སྒྲ་ཡང་དག་པར་སྒྲོགས་སོ་ཞེས་གསུངས་སོ། །</s>
  </p>
  <p id="1533">
    <s id="1533:1">ཆོས་ཀྱི་རྣམ་གྲངས་འདི་བཤད་པ་ན་ཀུན་ཏུ་རྒྱུ་རབ་བཟང་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་ལ་རྣམ་པར་དག་སྟེ། </s>
  </p>
  <p id="1534">
    <s id="1534:1">ཀུན་ཏུ་རྒྱུ་ཆོས་མཐོང་ལ་ཆོས་རྙེད་པ། ཆོས་རྟོགས་པ། ཆོས་ཀྱི་གཏིང་སླེབས་པ། སོམ་ཉི་ལས་རྒལ་བ། ཐེ་ཙོམ་ལས་རྒལ་བ། </s>
    <s id="1534:2">གཞན་གྱི་དྲིང་མི་འཇོག་པ། གཞན་གྱིས་བཀྲིར་མེད་པ། སྟོན་པའི་བསྟན་པའི་ཆོས་རྣམས་ལ་མི་འཇིགས་པ་ཐོབ་པར་གྱུར་ནས་</s>
  </p>
  <p id="1535">
    <s id="1535:1">སྟན་ལས་ལངས་ཏེ་</s>
  </p>
  <p id="1536">
    <s id="1536:1">བླ་གོས་ཕྲག་པ་གཅིག་ཏུ་གཟར་ནས</s>
  </p>
  <p id="1537">
    <s id="1537:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། </s>
  </p>
  <p id="1538">
    <s id="1538:1">ཚེ་དང་ལྡན་པ་ཀུན་དགའ་བོ་ལ་སྨྲས་པ། </s>
    <s id="1538:2">བཙུན་པ་ཀུན་དགའ་བོས་ནི་རྙེད་པ་ལེགས་པར་རྙེད་དོ། །</s>
  </p>
  <p id="1539">
    <s id="1539:1">བཙུན་པ་ཀུན་དགའ་བོ་སློབ་དཔོན་ཆེན་པོས་སློབ་དཔོན་ཆེན་པོའི་ཉེ་གནས་སུ་དབང་བསྐུར་བ་ལགས་སོ། །</s>
    <s id="1539:2">བདག་ཀྱང་རྙེད་པ་ལེགས་པར་རྙེད་པ་ལགས་ཏེ། </s>
  </p>
  <p id="1540">
    <s id="1540:1">བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་། བསྙེན་པར་རྫོགས་ཤིང་དགེ་སློང་གི་དངོས་པོ་འཐོབ་ཏུ་རུང་ན། </s>
  </p>
  <p id="1541">
    <s id="1541:1">བདག་ཀྱང་བཅོམ་ལྡན་འདས་ཀྱི་ཐད་དུ་ཚངས་པར་སྤྱད་པ་སྤྱོད་པར་འཚལ་ལོ་ཞེས་བྱས་སོ། །</s>
  </p>
  <p id="1542">
    <s id="1542:1">དེ་ནས་ཚེ་དང་ལྡན་པ་ཀུན་དགའ་བོ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས། </s>
  </p>
  <p id="1543">
    <s id="1543:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། </s>
  </p>
  <p id="1544">
    <s id="1544:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="1545">
    <s id="1545:1">བཙུན་པ་ཀུན་ཏུ་རྒྱུ་འདི་ནི་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་། བསྙེན་པར་རྫོགས་ཤིང་དགེ་སློང་<ref folio="F.287.a"/>གི་དངོས་པོར་འགྱུར་བར་འཚལ་ན། </s>
  </p>
  <p id="1546">
    <s id="1546:1">བཅོམ་ལྡན་འདས་ཀྱིས་ཐུགས་བརྩེ་བའི་སླད་དུ་རབ་ཏུ་འབྱུང་བར་མཛད་པར་གསོལ། </s>
  </p>
  <p id="1547">
    <s id="1547:1">དེ་ནས་བཅོམ་ལྡན་འདས་ཀྱིས་ཀུན་ཏུ་རྒྱུ་རབ་བཟང་ལ་དགེ་སློང་ཚུར་ཤོག་ཚངས་པར་སྤྱོད་ཅིག་ཅེས་བཀའ་སྩལ་ནས། </s>
  </p>
  <p id="1548">
    <s id="1548:1">ཚིག་དེ་ཐོས་མ་ཐག་ཏུ་སྐྲ་དང་ཁ་སྤུ་ནི་བྲེགས་ནས་ཞག་བདུན་ལོན་པ་ཙམ་དུ་གྱུར། </s>
  </p>
  <p id="1549">
    <s id="1549:1">ཆོས་གོས་སྣམ་སྦྱར་ནི་གྱོན། སྤྱོད་ལམ་ནི་བསྙེན་པར་རྫོགས་ནས་ལོ་བརྒྱ་ལོན་པ་ལྟ་བུར་འདུག་པར་གྱུར། </s>
  </p>
  <p id="1550">
    <s id="1550:1">ལག་ན་ནི་ལྷུང་བཟེད་དང་ཆུ་སྣོད་ཐོགས་པར་གྱུར་ཏོ། །</s>
  </p>
  <p id="1551">
    <s id="1551:1">འདིར་སྨྲས་པ། </s>
    <s id="1551:2">དེ་བཞིན་གཤེགས་པས་ཚུར་ཞེས་བཀའ་སྩལ་པས། །དེ་ནི་སྐྲ་བྲེགས་ལུས་ལ་སྣམ་སྦྱར་གྱོན། །སངས་རྒྱས་ཀྱིས་ནི་དགོངས་པས་གོས་བགོས་ནས། །</s>
  </p>
  <p id="1552">
    <s id="1552:1">མོད་ལ་དབང་པོ་རབ་ཏུ་ཞི་བར་གནས། །</s>
  </p>
  <p id="1553">
    <s id="1553:1">དེ་ནས་བཅོམ་ལྡན་འདས་ཀྱིས་དེ་ལ་ལུང་ཕོག་སྟེ། </s>
  </p>
  <p id="1554">
    <s id="1554:1">དེས་ཀྱང་བརྩོན་པ་དང་བསྒྲུབ་པ་དང་། འབད་པས་ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བྱས་ཏེ། </s>
  </p>
  <p id="1555">
    <s id="1555:1">དེ་དགྲ་བཅོམ་པ་ཁམས་གསུམ་པའི་འདོད་ཆགས་དང་བྲལ་བར་གྱུར་ནས་</s>
  </p>
  <p id="1556">
    <s id="1556:1">གསེར་དང་བོང་བར་མཉམ་པ། ནམ་མཁའ་དང་ལག་མཐིལ་དུ་འདྲ་བའི་སེམས་དང་ལྡན་པ། </s>
    <s id="1556:2">ཙན་དན་སྦངས་པ་ལྟ་བུར་བསིལ་བར་གྱུར་པ། </s>
    <s id="1556:3">རིག་པས་སྒོ་ངའི་སྦུབས་བཅོམ་པ། </s>
    <s id="1556:4">རིག་པ་དང་། མངོན་པར་ཤེས་པ་དང་། སོ་སོ་ཡང་དག་པར་རིག་པ་ཐོབ་པ། </s>
    <s id="1556:5">སྲིད་པའི་རྙེད་པ་དང་། ཆགས་པ་དང་། བཀུར་སྟི་ལ་མི་ལྟ་བ། </s>
    <s id="1556:6">དབང་པོ་དང་ཉེ་དབང་དང་བཅས་པའི་ལྷ་རྣམས་ཀྱིས་མཆོད་ཅིང་རྗེད་པ་དང་གུས་པར་སྨྲ་བའི་གནས་སུ་གྱུར་ཏོ། །</s>
  </p>
  <p id="1557">
    <s id="1557:1">དེ་ནས་ཚེ་དང་ལྡན་པ་རབ་བཟང་འདི་སྙམ་དུ་སེམས་ཏེ། </s>
  </p>
  <p id="1558">
    <s id="1558:1">བདག་གིས་སྟོན་པ་ཡོངས་སུ་མྱ་ངན་ལས་འདའ་བ་མཐོང་བར་བྱ་བ་ནི་བདག་གི་ཆ་མ་ཡིན་གྱིས། </s>
    <s id="1558:2">མ་ལ་བདག་གིས་བྱིན་གྱི་རླབས་རྣམ་པ་ལྔ་བྱིན་གྱིས་བརླབས་ལ། </s>
    <s id="1558:3">དེ་བས་སྔར་ཡོངས་སུ་མྱ་ངན་ལས་འདས་པར་བྱའོ་སྙམ་ནས་</s>
  </p>
  <p id="1559">
    <s id="1559:1">ཚངས་པ་མཚུངས་པར་སྤྱོད་པ་རྣམས་ཀྱིས་ནི་བདག་དགེ་སློང་གི་ཆ་ལུགས་སུ་མཐོང་བར་གྱུར་ཅིག །</s>
  </p>
  <p id="1560">
    <s id="1560:1">མུ་སྟེགས་པ་གཞན་རྣམས་ཀྱིས་ནི་མུ་སྟེགས་པའི་ཆ་ལུགས་སུ་མཐོང་བར་གྱུར་ཅིག །</s>
  </p>
  <p id="1561">
    <s id="1561:1">ཚངས་པ་མཚུངས་པར་སྤྱོད་པ་རྣམས་ཀྱིས་ནི་བདེ་བླག་ཏུ་བདག་གི་ཐད་དུ་འོང་ནུས་པར་གྱུར་ཅིག །</s>
  </p>
  <p id="1562">
    <s id="1562:1">མུ་སྟེགས་པ་གཞན་དག་ཞིག་གིས་ནི་ཆུ་ཆེན་པོས་བསྐོར་བར་མཐོང་བར་གྱུར་ཅིག །</s>
  </p>
  <p id="1563">
    <s id="1563:1">ཚངས་པ་མཚུངས་པར་སྤྱོད་པ་རྣམས་ཀྱིས་ནི་བདག་<ref folio="F.287.b"/>གི་རུས་བུ་ཁྱོགས་སུ་ཁྱེར་ནུས་པར་གྱུར་ཅིག །</s>
  </p>
  <p id="1564">
    <s id="1564:1">འདི་ལས་ཕྱི་རོལ་པ་རྣམས་ཀྱིས་ནི་བརྒྱའམ་སྟོང་གིས་ཀྱང་ཁྱེར་མི་ནུས་པར་གྱུར་ཅིག །</s>
  </p>
  <p id="1565">
    <s id="1565:1">ཚངས་པ་མཚུངས་པར་སྤྱོད་པ་རྣམས་ཀྱིས་ནི་བདག་གི་རུས་བུ་བསྲེག་པའི་མེ་སྦར་ནུས་པར་གྱུར་ཅིག །</s>
  </p>
  <p id="1566">
    <s id="1566:1">འདི་ལས་ཕྱི་རོལ་པ་རྣམས་ཀྱིས་ནི་བརྒྱའམ་སྟོང་གིས་ཀྱང་སྦར་མི་ནུས་པར་གྱུར་ཅིག །</s>
  </p>
  <p id="1567">
    <s id="1567:1">ཚངས་པ་མཚུངས་པར་སྤྱོད་པ་རྣམས་ཀྱིས་ནི་བདག་གི་རུས་བུ་མཐོང་བར་གྱུར་ལ། </s>
    <s id="1567:2">མཐོང་ནས་ཀྱང་རུས་བུ་ལ་མཆོད་པ་བྱེད་པར་གྱུར་ཅིག །</s>
  </p>
  <p id="1568">
    <s id="1568:1">མུ་སྟེགས་པ་གཞན་རྣམས་ཀྱིས་ནི་མཐོང་བར་མ་གྱུར་ཅིག་ཅེས་བྱས་ནས་</s>
  </p>
  <p id="1569">
    <s id="1569:1">དེར་ཚེ་དང་ལྡན་པ་རབ་བཟང་གིས་བྱིན་གྱི་རླབས་རྣམ་པ་ལྔ་བྱིན་གྱིས་བརླབས་ཏེ་ཡོངས་སུ་མྱ་ངན་ལས་འདས་སོ། །</s>
  </p>
  <p id="1570">
    <s id="1570:1">དེ་ནས་ཀུ་ཤིའི་གྲོང་ཁྱེར་དུ་ལྷ་རྣམས་ཀྱིས་རབ་བཟང་ཡོངས་སུ་མྱ་ངན་ལས་འདས་སོ་ཞེས་སྒྲ་བསྒྲགས་སོ། །</s>
  </p>
  <p id="1571">
    <s id="1571:1">དེ་ནས་དེ་ཐོས་མ་ཐག་ཏུ་མུ་སྟེགས་པ་གཞན་ཀུན་ཏུ་རྒྱུ་རྣམས་ཀྱིས་རས་ཀྱི་བ་དན་དག་བསྒྲེང་སྟེ། </s>
  </p>
  <p id="1572">
    <s id="1572:1">ལམ་པོ་ཆེ་དང་། སྲང་དང་། བཞི་མདོ་དང་། སུམ་མདོ་རྣམས་སུ་སྒྲ་བསྒྲགས་པ། </s>
    <s id="1572:2">དགེ་སྦྱོང་གཽ་ཏ་མ་ན་རེ་ཕྱི་རོལ་པའི་དགེ་སྦྱོང་དང་བྲམ་ཟེ་མེད་དེ། </s>
  </p>
  <p id="1573">
    <s id="1573:1">ཕ་རོལ་སྨྲ་བ་རྣམས་ནི་དགེ་སྦྱོང་ངམ་བྲམ་ཟེས་སྟོང་ངོ་ཞེས་དེ་སྐད་དུ་འཁོར་འདིར་ང་ཡང་དག་པའི་སེང་གེའི་སྒྲ་སྒྲོགས་སོ་ཞེས་ཟེར་ལ། </s>
    <s id="1573:2">ད་ནི་བདག་ཅག་གི་ཚངས་པ་མཚུངས་པར་སྤྱོད་པ་འདི་ཡང་ཡོངས་སུ་མྱ་ངན་ལས་འདས་སོ་ཞེས་ཀུ་ཤིའི་གྲོང་ཁྱེར་ཐོག་ཐག་ཏུ་བསྒྲགས་ནས་</s>
    <s id="1573:3">ཤིང་ས་ལ་ཟུང་གི་ཚལ་དུ་དོང་སྟེ་</s>
  </p>
  <p id="1574">
    <s id="1574:1">རབ་བཟང་ག་ལ་འདུག་པ་དེར་ཆས་པ་ལས་དེའི་ཐད་དུ་འགྲོ་མ་ནུས་སོ། །</s>
  </p>
  <p id="1575">
    <s id="1575:1">དེ་ནས་དགེ་སློང་རྣམས་ཀྱིས་དེ་དག་མཐོང་ནས། </s>
  </p>
  <p id="1576">
    <s id="1576:1">ཀྱེ་ཁྱེད་རྣམས་འདིར་ཅི་ལ་འོངས། </s>
  </p>
  <p id="1577">
    <s id="1577:1">དེ་དག་གིས་སྨྲས་པ། བདག་ཅག་གི་ཚངས་པ་མཚུངས་པར་སྤྱོད་པ་ཡོངས་སུ་མྱ་ངན་ལས་འདས་ཏེ། </s>
  </p>
  <p id="1578">
    <s id="1578:1">བདག་ཅག་གིས་དེའི་རུས་བུ་ལ་མཆོད་པ་བྱའོ། །</s>
  </p>
  <p id="1579">
    <s id="1579:1">དགེ་སློང་རྣམས་ཀྱིས་སྨྲས་པ། འདི་ནི་ངེད་ཀྱི་ཚངས་པ་མཚུངས་པར་སྤྱོད་པ་ཡིན་གྱིས་ཁྱེད་ཀྱི་མ་ཡིན་ནོ། །</s>
  </p>
  <p id="1580">
    <s id="1580:1">ཅི་ཁྱེད་ཀྱིས་སྐྲ་བྲེགས་ལ་ཆོས་གོས་སྣམ་སྦྱར་གྱོན་པ་མ་མཐོང་ངམ། </s>
    <s id="1580:2">དེ་དག་གིས་སྨྲས་པ། བདག་ཅག་གིས་ནི་དབྱུག་གུ་གསུམ་དང་། རིལ་བ་སྤྱི་བླུགས་ཐོགས་པ་དེ་ལྟ་བུར་མཐོང་ངོ་། །</s>
  </p>
  <p id="1581">
    <s id="1581:1">དགེ་སློང་རྣམས་ཀྱིས་སྨྲས་པ། གལ་ཏེ་འདི་ཁྱེད་ཀྱི་ཚངས་པ་མཚུངས་པར་སྤྱོད་པ་ཡིན་ཞེ་ན། </s>
  </p>
  <p id="1582">
    <s id="1582:1">འདིའི་ཐད་དུ་ཤེག་ལ་མཆོད་པ་གྱིས་ཤིག །</s>
    <s id="1582:2">དེ་ནས་དེ་ཐོས་མ་ཐག་ཏུ་མུ་སྟེགས་<ref folio="F.288.a"/>པ་གཞན་དག་རབ་བཟང་གི་ཐད་དུ་འགྲོ་འདོད་པ་ལས་ཆུ་ཆེན་པོས་བསྐོར་བར་མཐོང་ནས་</s>
  </p>
  <p id="1583">
    <s id="1583:1">འགྲོ་མ་ནུས་སོ། །</s>
  </p>
  <p id="1584">
    <s id="1584:1">དེ་ནས་དགེ་སློང་རྣམས་ཀྱིས་སྨྲས་པ། འདི་ནི་ངེད་ཀྱི་ཚངས་པ་མཚུངས་པར་སྤྱོད་པ་ཡིན་གྱིས་ཁྱེད་ཀྱི་མ་ཡིན་ནོ། །</s>
  </p>
  <p id="1585">
    <s id="1585:1">འདི་ལྟར་ངེད་ནི་འདིའི་ཐད་དུ་བདེ་བླག་ཏུ་འགྲོ་ནུས་པ་ཡིན་ཏེ། </s>
  </p>
  <p id="1586">
    <s id="1586:1">ཁྱེད་ཀྱང་ངེད་ཀྱི་མཐུས་འདིའི་ཐད་དུ་ཤེག་ཅིག་ཅེས་བྱས་ནས་དེ་དག་ཐམས་ཅད་རབ་བཟང་གི་རུས་བུའི་ཐད་དུ་དོང་ངོ་། །</s>
  </p>
  <p id="1587">
    <s id="1587:1">དེ་ནས་དགེ་སློང་རྣམས་ཀྱིས་སྨྲས་པ། གལ་ཏེ་ཁྱེད་ཀྱི་ཚངས་པ་མཚུངས་པར་སྤྱོད་པ་ཡིན་ཞེ་ན། </s>
  </p>
  <p id="1588">
    <s id="1588:1">འདིའི་ཁྱོགས་ཁྱེར་ཅིག །</s>
  </p>
  <p id="1589">
    <s id="1589:1">དེ་ནས་དེ་ཐོས་མ་ཐག་ཏུ་མུ་སྟེགས་པ་གཞན་ཀུན་ཏུ་རྒྱུ་དེ་དག་གིས་ཁྱོགས་བསྐུར་ཞེས་བྱས་ན། </s>
  </p>
  <p id="1590">
    <s id="1590:1">གདེག་པར་མ་ནུས་སོ། །</s>
  </p>
  <p id="1591">
    <s id="1591:1">དེ་ནས་དགེ་སློང་རྣམས་ཀྱིས་སྨྲས་པ། འདི་ནི་ངེད་ཀྱི་ཚངས་པ་མཚུངས་པར་སྤྱོད་པ་ཡིན་ཏེ། </s>
  </p>
  <p id="1592">
    <s id="1592:1">ངེད་ཀྱིས་འདིའི་ཁྱོགས་ཁྱེར་ཏེ་</s>
  </p>
  <p id="1593">
    <s id="1593:1">བཀུར་སྟི་བགྱིས་ལྟོས་ཤིག་ཅེས་བྱས་ནས་</s>
  </p>
  <p id="1594">
    <s id="1594:1">དགེ་སློང་རྣམས་ཀྱིས་ཁྱོགས་ཁྱེར་ཏེ་</s>
  </p>
  <p id="1595">
    <s id="1595:1">གང་དུ་བསྲེག་པའི་གནས་སུ་བཞག་ནས་</s>
  </p>
  <p id="1596">
    <s id="1596:1">དགེ་སློང་རྣམས་ཀྱིས་སྨྲས་པ། </s>
    <s id="1596:2">གལ་ཏེ་འདི་ཁྱེད་ཀྱི་ཚངས་པ་མཚུངས་པར་སྤྱོད་པ་ཡིན་ཞེ་ན</s>
  </p>
  <p id="1597">
    <s id="1597:1">རུས་བུ་བསྲེག་པའི་མེ་བུས་ཤིག །</s>
    <s id="1597:2">དེ་ནས་མུ་སྟེགས་པ་གཞན་དག་གིས་རུས་བུ་བསྲེག་པའི་མེ་སྦར་ཞེས་བྱས་ན་སྦར་མ་ནུས་སོ། །</s>
  </p>
  <p id="1598">
    <s id="1598:1">དེ་ནས་དགེ་སློང་རྣམས་ཀྱིས་སྨྲས་པ། འདི་ནི་ངེད་ཀྱི་ཚངས་པ་མཚུངས་པར་སྤྱོད་པ་ཡིན་ཏེ། </s>
  </p>
  <p id="1599">
    <s id="1599:1">འདིའི་རུས་བུ་བསྲེག་པའི་མེ་བདག་ཅག་གིས་སྦར་རོ་ཞེས་བྱས་ནས་དགེ་སློང་རྣམས་ཀྱིས་དེའི་རུས་བུ་བསྲེག་པའི་མེ་སྦར་རོ། །</s>
  </p>
  <p id="1600">
    <s id="1600:1">རུས་བུ་བསྲེག་པའི་མེ་སྦར་ནས་ཡང་སྨྲས་པ། གལ་ཏེ་འདི་ཁྱོད་ཀྱི་ཚངས་པ་མཚུངས་པར་སྤྱོད་པ་ཡིན་ཞེ་ན། </s>
  </p>
  <p id="1601">
    <s id="1601:1">ཁྱོད་ཀྱིས་འདིའི་རུས་བུ་བསྲེགས་པའི་མེ་འོ་མས་སོད་ཅིག་ཅེས་བྱས་ནས། </s>
  </p>
  <p id="1602">
    <s id="1602:1">མུ་སྟེགས་པ་གཞན་དག་གིས་དེའི་རུས་བུ་བསྲེགས་པའི་མེ་བསད་ཅེས་བྱས་ན་གསོད་མ་ནུས་སོ། །</s>
  </p>
  <p id="1603">
    <s id="1603:1">དེ་ནས་དགེ་སློང་རྣམས་ཀྱིས་སྨྲས་པ། འདི་ནི་ངེད་ཀྱི་ཚངས་པ་མཚུངས་པར་སྤྱོད་པ་ཡིན་ཏེ། </s>
  </p>
  <p id="1604">
    <s id="1604:1">ངེད་ཀྱིས་འདིའི་རུས་བུ་བསྲེགས་པའི་མེ་བསད་དོ་ཞེས་བྱས་ནས་དགེ་སློང་རྣམས་ཀྱིས་དེའི་རུས་བུ་བསྲེགས་པའི་མེ་བསད་དོ། །</s>
  </p>
  <p id="1605">
    <s id="1605:1">མེ་བསད་ནས་ཡང་སྨྲས་པ། གལ་ཏེ་འདི་ཁྱེད་ཀྱི་ཚངས་པ་མཚུངས་པར་སྤྱོད་པ་ཡིན་ཞེ་ན། </s>
  </p>
  <p id="1606">
    <s id="1606:1">འདིའི་རུས་བུ་འདི་རྣམས་ལོང་ལ་མཆོད་པ་གྱིས་ཤིག །</s>
    <s id="1606:2">དེ་ནས་མུ་སྟེགས་པ་གཞན་ཀུན་ཏུ་<ref folio="F.288.b"/>རྒྱུ་རྣམས་ཀྱིས་རུས་བུ་བླང་ཞེས་བྱས་ནས་རུས་བུ་མ་མཐོང་ངོ་། །</s>
  </p>
  <p id="1607">
    <s id="1607:1">དེ་ནས་དགེ་སློང་རྣམས་ཀྱིས་རུས་བུ་དེ་དག་བླངས་ཏེ། </s>
  </p>
  <p id="1608">
    <s id="1608:1">རུས་བུ་མཆོད་རྟེན་གྱི་ནང་དུ་བཞག་ནས་བདུག་པ་དང་། ཕྱེ་མ་དང་། མེ་ཏོག་རྣམས་ཀྱིས་བཀུར་སྟི་བྱས་ཏེ་དོང་ངོ་།། །།</s>
  </p>
  <p id="1609">
    <s id="1609:1">ལས་བརྒྱ་ཐམ་པ། བམ་པོ་ཉི་ཤུ་ལྔ་པ། </s>
    <s id="1609:2">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་གསོལ་པ། </s>
    <s id="1609:3">བཙུན་པ་ཚེ་དང་ལྡན་པ་རབ་བཟང་འདི་ཀུན་གྱི་འོག་ཏུ་རབ་ཏུ་བྱུང་ལ་ཐོག་མ་ཁོ་ནར་ཡོངས་སུ་མྱ་ངན་ལས་འདས་ཏེ</s>
  </p>
  <p id="1610">
    <s id="1610:1">དེའི་འོག་ཏུ་གདོད་བཅོམ་ལྡན་འདས་ཡོངས་སུ་མྱ་ངན་ལས་འདའ་བར་འགྱུར་བ་ལ་གཟིགས། </s>
  </p>
  <p id="1611">
    <s id="1611:1">བཅོམ་ལྡན་འདས་ཀྱིས་བཀའ་སྩལ་པ། སྨོན་ལམ་གྱི་དབང་ལས་གྱུར་ཏོ། །</s>
  </p>
  <p id="1612">
    <s id="1612:1">གསོལ་པ། བཙུན་པ་འདིས་སྨོན་ལམ་གང་དུ་བཏབ་ལགས། </s>
    <s id="1612:2">བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་སྔོན་བྱུང་བ་འདས་པའི་དུས་ན་བསྐལ་པ་བཟང་པོ་འདི་ཉིད་ལ་སྐྱེ་དགུའི་ཚེ་ལོ་ཉི་ཁྲི་ཐུབ་པ་ན་གྲོང་ཁྱེར་བཱ་རཱ་ཎ་སཱི་ན་རྒྱལ་པོ་ཀྲྀ་ཀཱི་ཞེས་བྱ་བ་རྒྱལ་པོ་བྱེད་དེ</s>
  </p>
  <p id="1613">
    <s id="1613:1">དེའི་ཚེ་རྒྱལ་པོ་ཀྲྀ་ཀཱིའི་མདུན་ན་འདོན་གྱི་བུ་གཟུགས་བཟང་ཞིང་བལྟ་ན་</s>
  </p>
  <p id="1614">
    <s id="1614:1">སྡུག་ལ་མཛེས་པ། མདོག་བཟང་བ་གསེར་གྱི་མདོག་ཅན། མགོ་བོ་གདུགས་ལྟར་འདུག་པ། ལག་པ་རིང་བ། དཔྲལ་བའི་དབྱེས་ཆེ་བ། སྣ་མཐོ་བ། སྣ་ལེགས་པ། སྨིན་མ་སྟུག་པ། ལུས་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ལེགས་པར་བརྒྱན་པ། དཔེ་བྱད་བཟང་པོ་བརྒྱད་ཅུས་མཛེས་པར་བྱས་པ་ཞིག་བཙས་ཏེ</s>
  </p>
  <p id="1615">
    <s id="1615:1">དེའི་བཙས་སྟོན་རྒྱས་པར་བྱས་ནས་ཁྱེའུ་འདིའི་མིང་ཇི་སྐད་གདགས་ཞེས་མིང་འདོགས་པར་བྱེད་དེ། </s>
  </p>
  <p id="1616">
    <s id="1616:1">ཁྱེའུ་འདིའི་རུས་འོད་སྲུང་ཡིན་པས་ན་ཁྱེའུ་འདིའི་མིང་འོད་སྲུང་ཉིད་དུ་གདགས་སོ་ཞེས་ཟེར་རོ། །</s>
  </p>
  <p id="1617">
    <s id="1617:1">དེ་ནས་ཁྱེའུ་འོད་སྲུང་འོ་མ་དང་། ཞོ་དང་མར་དང་ཞུན་མར་དང་མར་གྱི་ཉིང་གུས་བསྐྱེད་བསྲིངས་ནས། </s>
  </p>
  <p id="1618">
    <s id="1618:1">དེ་གང་གི་ཚེ་ཆེར་སྐྱེས་པ་དེའི་ཚེ་མཚན་མཁན་བྱེ་བྲག་ཕྱེད་པ་དག་གིས་ལུང་བསྟན་པ། ཁྱེའུ་འོད་སྲུང་འདི་གལ་ཏེ་རབ་ཏུ་མ་བྱུང་ན་</s>
  </p>
  <p id="1619">
    <s id="1619:1">ནི་འཁོར་ལོས་སྒྱུར་བའི་རྒྱལ་པོར་འགྱུར་རོ། །</s>
  </p>
  <p id="1620">
    <s id="1620:1">གལ་ཏེ་སྐྲ་དང་ཁ་སྤུ་བྲེགས་ནས་</s>
  </p>
  <p id="1621">
    <s id="1621:1">ཆོས་གོས་ཚོན་ཅན་གྱོན་ཏེ་ཡང་དག་པའི་དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་ན་</s>
  </p>
  <p id="1622">
    <s id="1622:1">ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་འགྱུར་ཏེ</s>
  </p>
  <p id="1623">
    <s id="1623:1">འཇིག་རྟེན་དུ་གྲགས་པ་ཆེན་པོ་དང་ལྡན་པར་འགྱུར་རོ་ཞེས་<ref folio="F.289.a"/>ཟེར་རོ། །</s>
  </p>
  <p id="1624">
    <s id="1624:1">དེ་ནས་བྱང་ཆུབ་སེམས་དཔའ་འོད་སྲུང་གི་མཛའ་བོ་བཤེས་པ་བྲམ་ཟེའི་ཁྱེའུ་མྱ་ངན་མེད་ཅེས་བྱ་བ་ཞིག་ཡོད་པ་དེས་དེ</s>
  </p>
  <p id="1625">
    <s id="1625:1">འི་ལུང་བསྟན་པ་དེ་ཐོས་ནས་</s>
  </p>
  <p id="1626">
    <s id="1626:1">དེ་ཐོས་མ་ཐག་ཏུ་སྨྲས་པ། </s>
    <s id="1626:2">གྲོགས་པོ་ཤེས་པར་གྱིས་ལ་ང་དང་མ་འགྲོགས་པར་ཁྱེད་དཀའ་ཐུབ་ཀྱི་ཚལ་དུ་མ་འགྲོ་ཤིག་ཅེས་བྱས་སོ། །</s>
  </p>
  <p id="1627">
    <s id="1627:1">དེ་ནས་བྱང་ཆུབ་སེམས་དཔའ་མྱ་ངན་ལས་འདའ་བ་ལ་དགོངས་ནས་ང་ཁྱོད་དང་མ་འགྲོགས་ཀྱི་བར་དུ་མི་འགྲོའོ་ཞེས་བྱས་སོ། །</s>
  </p>
  <p id="1628">
    <s id="1628:1">དེ་ནས་དེར་གང་གི་ཚེ་བྱང་ཆུབ་སེམས་དཔའ་འོད་སྲུང་གིས་རྒན་པོ་དང་། ནད་པ་དང་ཤི་བ་གཟིགས་ནས་</s>
  </p>
  <p id="1629">
    <s id="1629:1">ནགས་ཚལ་གྱི་ནང་དུ་གཤེགས་པ་དེའི་ཚེ་མྱ་ངན་མེད་མི་དགའ་བར་གྱུར་ཏེ</s>
  </p>
  <p id="1630">
    <s id="1630:1">དེས་ཇི་ལྟར་དམ་བཅས་པ་བཞིན་དུ་མ་བྱས་སོ་སྙམ་མོ། །</s>
  </p>
  <p id="1631">
    <s id="1631:1">དེ་ནས་གང་གི་ཚེ་བྱང་ཆུབ་སེམས་དཔའ་འོད་སྲུང་བླ་ན་</s>
  </p>
  <p id="1632">
    <s id="1632:1">མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་བཱ་རཱ་ཎ་སཱིར་གཤེགས་པ་དེའི་ཚེ། </s>
    <s id="1632:2">དེས་དེར་ལན་གསུམ་དུ་བཟླས་ཏེ་ཆོས་ཀྱི་འཁོར་ལོ་རྣམ་པ་བཅུ་གཉིས་ཆོས་བཞིན་དུ་བསྐོར་ནས་</s>
  </p>
  <p id="1633">
    <s id="1633:1">དེ་རྒྱལ་པོ་ཀྲྀ་ཀཱིས་བཤོས་ལ་སྤྱན་དྲངས་ཏེ། </s>
  </p>
  <p id="1634">
    <s id="1634:1">རྒྱལ་པོས་དེ་ཁོ་ནའི་མཚན་མོ་ལམ་ཡང་མཛེས་པར་བྱེད་དུ་བཅུག །</s>
  </p>
  <p id="1635">
    <s id="1635:1">དེ་ཁོ་ནའི་མཚན་མོ་བཟའ་བ་དང་བཅའ་བ་གཙང་མ་བཟང་པོ་རྣམས་ཀྱང་སྦྱར་ཏེ་གདན་བཤམས་ནས་ཆུ་ར་བཀང་སྟེ། </s>
  </p>
  <p id="1636">
    <s id="1636:1">བཅོམ་ལྡན་འདས་ལ་ཕྲིན་གྱིས་གདུགས་ཚོད་བསྐུལ་ནས་རྒྱལ་པོ་དེ་ཉིད་ཀྱིས་བདུག་པ་དང་། </s>
    <s id="1636:2">ཕྱེ་མ་དང་སྤོས་དང་མེ་ཏོག་དང་། གདུགས་དང་། རྒྱལ་མཚན་དང་། བ་དན་རྣམས་ཁྱེར་ཏེ། </s>
  </p>
  <p id="1637">
    <s id="1637:1">སིལ་སྙན་གྱི་སྒྲ་ཆེན་པོ་སྒྲོགས་ཤིང་དྲང་སྲོང་སྨྲ་བ་ནས་</s>
    <s id="1637:2">ཡང་དག་པར་རྫོགས་པའི་སངས་རྒྱས་འོད་སྲུང་བསུ་ནས་འབྱོར་པ་ཆེན་པོས་བཱ་རཱ་ཎ་སཱིར་སྤྱན་དྲངས་སོ། །</s>
  </p>
  <p id="1638">
    <s id="1638:1">དེ་ནས་བྲམ་ཟེའི་ཁྱེའུ་མྱ་ངན་མེད་ཀྱིས་ཀྱང་བྱང་ཆུབ་སེམས་དཔའ་འོད་སྲུང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་བཱ་རཱ་ཎ་སཱིར་གཤེགས་ཏེ། </s>
  </p>
  <p id="1639">
    <s id="1639:1">དེ་རྒྱལ་པོ་ཀྲྀ་ཀཱིས་བཤོས་ལ་སྤྱན་དྲངས་ནས་</s>
    <s id="1639:2">རྒྱལ་པོ་དེས་དེ་ཁོ་ནའི་མཚན་མོ་ལམ་ཡང་མཛེས་པར་བྱེད་དུ་བཅུག །</s>
  </p>
  <p id="1640">
    <s id="1640:1">དེ་ཁོ་ནའི་མཚན་མོ་བཟའ་བ་དང་བཅའ་བ་གཙང་མ་བཟང་པོ་མང་པོ་རྣམས་ཀྱང་སྦྱར་ཏེ་གདན་བཤམས་ནས་ཆུ་ར་བཀང་སྟེ། </s>
  </p>
  <p id="1641">
    <s id="1641:1">བཅོམ་ལྡན་འདས་ལ་ཕྲིན་གྱིས་གདུགས་ཚོད་བསྐུལ་ནས་</s>
  </p>
  <p id="1642">
    <s id="1642:1">རྒྱལ་པོ་དེ་ཉིད་ཀྱིས་བདུག་པ་དང་། ཕྱེ་མ་དང་། སྤོས་དང་། མེ་ཏོག་དང་། གདུགས་དང་། <ref folio="F.289.b"/>རྒྱལ་མཚན་དང་། བ་དན་རྣམས་ཁྱེར་ཏེ</s>
  </p>
  <p id="1643">
    <s id="1643:1">སིལ་སྙན་གྱི་སྒྲ་ཆེན་པོ་སྒྲོགས་ཤིང་དྲང་སྲོང་སྨྲ་བ་ནས་</s>
    <s id="1643:2">ཡང་དག་པར་རྫོགས་པའི་སངས་རྒྱས་འོད་སྲུང་བསུ་ནས་འབྱོར་པ་ཆེན་པོས་བཱ་རཱ་ཎ་སཱིར་སྤྱན་དྲངས་སོ་ཞེས་ཐོས་སོ། །</s>
  </p>
  <p id="1644">
    <s id="1644:1">ཐོས་ནས་ཀྱང་སྔོན་གྱི་མི་དགའ་བར་གྱུར་པས་ཐག་མི་རིང་བ་ཞིག་ཏུ་འདུག་སྟེ་ལྟ་བར་བྱེད་ལ་དྲུང་དུ་ལྟར་འགྲོར་མི་འདོད་དོ། །</s>
  </p>
  <p id="1645">
    <s id="1645:1">དེ་ནས་ཡང་དག་པར་རྫོགས་པའི་སངས་རྒྱས་ཀྱིས་དགོངས་ནས། </s>
  </p>
  <p id="1646">
    <s id="1646:1">ཕྱག་གླང་པོ་ཆེའི་སྣ་ལྟ་བུ་བརྐྱང་སྟེ་ཕྱག་གིས་བཟུང་ནས་དྲངས་ཏེ་བཀའ་སྩལ་པ། </s>
    <s id="1646:2">མྱ་ངན་མེད་ཁྱོད་ཅིའི་ཕྱིར་ང་དང་ཕྲད་དུ་འོང་བར་མི་འདོད། </s>
  </p>
  <p id="1647">
    <s id="1647:1">དེས་གསོལ་པ། སྔོན་བདག་ལ་དམ་བཞེས་པ་ནི་ང་གང་དུ་འགྲོ་བ་དེར་ཁྱོད་ཁྲིད་དེ་</s>
  </p>
  <p id="1648">
    <s id="1648:1">འགྲོའོ་ཞེས་ཁྱོད་ཀྱིས་དམ་བཅས་པ་ལས་གཅིག་པུ་དཀའ་ཐུབ་ཀྱི་ནགས་ཚལ་དུ་བཞུད་དེ། </s>
  </p>
  <p id="1649">
    <s id="1649:1">སྔོན་བདག་མི་དགའ་བའི་གཞི་མཆིས་པའི་སླད་དུ་མཆི་མི་འཚལ་ལོ། །</s>
  </p>
  <p id="1650">
    <s id="1650:1">ཡང་དག་པར་རྫོགས་པའི་སངས་རྒྱས་འོད་སྲུང་གིས་བཀའ་སྩལ་པ། </s>
    <s id="1650:2">ངས་ནི་མྱ་ངན་ལས་འདའ་བ་ལས་བསམས་ཏེ་སྨྲས་པ་ཡིན་ན། </s>
  </p>
  <p id="1651">
    <s id="1651:1">ཡོང་ཡང་ཁྱོད་དེར་ཕྱིན་དུ་ཟིན་ན་</s>
  </p>
  <p id="1652">
    <s id="1652:1">ཅི་ལ་ཕན་ཏེ་</s>
  </p>
  <p id="1653">
    <s id="1653:1">ད་ནི་དམ་བཅས་པ་དེའི་དུས་ལ་བབ་བོ། །མྱ་ངན་མེད་ཀྱིས་གསོལ་པ། </s>
    <s id="1653:2">བཙུན་པ་བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་། བསྙེན་པར་རྫོགས་ཤིང་དགེ་སློང་གི་དངོས་པོ་འཐོབ་ཏུ་རུང་ན</s>
  </p>
  <p id="1654">
    <s id="1654:1">བདག་ཀྱང་བཅོམ་ལྡན་འདས་ཀྱི་ཐད་དུ་ཚངས་པར་སྤྱོད་པ་སྤྱད་པར་འཚལ་ལོ། །</s>
  </p>
  <p id="1655">
    <s id="1655:1">དེ་ནས་ཡང་དག་པར་རྫོགས་པའི་སངས་རྒྱས་འོད་སྲུང་གིས་དགེ་སློང་ཚུར་ཤོག་ཅེས་བྱ་བའི་ཚིག་གིས་རབ་ཏུ་ཕྱུང་སྟེ་བསྙེན་པར་རྫོགས་པར་མཛད་ནས་དེ་ལ་ལུང་ཡང་ཕོག་སྟེ། </s>
  </p>
  <p id="1656">
    <s id="1656:1">དེས་ལུང་དེ་མནོས་པའི་འོག་ཏུ་ལེ་ལོ་བྱེད་ཅིང་འདུག་པ་ལས་</s>
    <s id="1656:2">དེར་གང་གི་ཚེ་ཡང་དག་པར་རྫོགས་པའི་སངས་རྒྱས་ཀྱིས་དགོན་པའི་བསྔགས་པ་བསྟན་པ་དེའི་ཚེ། དེས་ཡིད་ལ་བྱ་བ་མནོས་ནས་དགོན་པའི་གནས་ཤིག་ཏུ་སོང་སྟེ</s>
  </p>
  <p id="1657">
    <s id="1657:1">འདུག་པ་ལས་གང་གི་ཚེ་ཡང་དག་པར་རྫོགས་པའི་སངས་རྒྱས་འོད་སྲུང་གིས་སངས་རྒྱས་ཀྱི་ཕྲིན་ལས་ཐམས་ཅད་མཛད་ནས་</s>
  </p>
  <p id="1658">
    <s id="1658:1">གཟིམས་མལ་གྱི་ཐ་མར་ཞུགས་པ་དེའི་ཚེ་ལྷ་རྣམས་ཀྱིས་ཀུན་ཏུ་སྒྲ་བསྒྲགས་ཏེ། </s>
  </p>
  <p id="1659">
    <s id="1659:1">ཡང་དག་པར་རྫོགས་པའི་སངས་རྒྱས་འོད་སྲུང་དོ་ནུབ་ནམ་ཕྱེད་ནས་ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའ་བར་འགྱུར་རོ་ཞེས་སྒྲ་བསྒྲགས་སོ། །</s>
  </p>
  <p id="1660">
    <s id="1660:1">དེ་ནས་<ref folio="F.290.a"/>དགེ་སློང་མྱ་ངན་མེད་ཀྱིས་ལྷ་ནམ་མཁའ་ལ་འགྲོ་བ་དེ་དག་གི་སྒྲ་ཐོས་སོ། །</s>
  </p>
  <p id="1661">
    <s id="1661:1">ཐོས་ནས་ཀྱང་དེ་སྡུག་བསྔལ་ཆེན་པོ་སྐྱེས་ཏེ། </s>
  </p>
  <p id="1662">
    <s id="1662:1">བཅོམ་ལྡན་འདས་ནི་མྱ་ངན་ལས་འདའ་བར་འགྱུར་ལ། བདག་གིས་ནི་ཁྱད་པར་ཅི་ཡང་མ་ཐོབ་བོ་སྙམ་ནས་</s>
  </p>
  <p id="1663">
    <s id="1663:1">དེ་གཞི་དེ་ལས་ཤིན་ཏུ་མྱ་ངན་བྱེད་ཅིང་སྡུག་བསྔལ་ལ་སྨྲེ་སྔགས་འདོན་པར་བྱེད་དོ། །</s>
  </p>
  <p id="1664">
    <s id="1664:1">དེ་ནས་དེ་ལ་དགའ་བའི་ལྷས་དེ་མཐོང་ནས་སྨྲས་པ། </s>
    <s id="1664:2">མྱ་ངན་མེད་ཅིའི་ཕྱིར་ཁྱོད་ཤིན་ཏུ་མྱ་ངན་བྱེད་ཅིང་སྡུག་བསྔལ་ལ་སྨྲེ་སྔགས་འདོན་པར་བྱེད། </s>
  </p>
  <p id="1665">
    <s id="1665:1">གལ་ཏེ་ཁྱོད་ཡང་དག་པར་རྫོགས་པའི་སངས་རྒྱས་འོད་སྲུང་མཐོང་ན་དེ་ལ་བྱ་བ་ཅི་ཞིག་ཡོད། </s>
  </p>
  <p id="1666">
    <s id="1666:1">མྱ་ངན་མེད་ཀྱིས་སྨྲས་པ། ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་བྱ་བ་གང་ཡིན་པ་དེ་དག་ཐམས་ཅད་བྱའོ། །</s>
  </p>
  <p id="1667">
    <s id="1667:1">དེ་ནས་དེ་ཐོས་མ་ཐག་ཏུ་ལྷ་དེས་ཁྱེར་ཏེ་ཡང་དག་པར་རྫོགས་པའི་སངས་རྒྱས་འོད་སྲུང་གི་སྤྱན་སྔར་བབ་པར་བཞག་ནས། </s>
  </p>
  <p id="1668">
    <s id="1668:1">དེས་ཡང་དག་པར་རྫོགས་པའི་སངས་རྒྱས་འོད་སྲུང་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="1669">
    <s id="1669:1">ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ། །</s>
  </p>
  <p id="1670">
    <s id="1670:1">དེ་ནས་ཡང་དག་པར་རྫོགས་པའི་སངས་རྒྱས་འོད་སྲུང་གིས་དེ་དང་འཐུན་པའི་ཆོས་བསྟན་ཏེ། </s>
  </p>
  <p id="1671">
    <s id="1671:1">དེས་ན་མྱ་ངན་མེད་ཀྱིས་སྟན་དེ་ལ་འདུག་བཞིན་དུ་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="1672">
    <s id="1672:1">དེ་ནས་མྱ་ངན་མེད་ཀྱིས་དགྲ་བཅོམ་པ་ཉིད་ཐོབ་ནས་</s>
  </p>
  <p id="1673">
    <s id="1673:1">འདི་སྙམ་དུ་མ་ལ་</s>
    <s id="1673:2">བདག་གིས་སྟོན་པ་ཡོངས་སུ་མྱ་ངན་ལས་འདའ་བ་མཐོང་བར་བྱ་བ་ནི་བདག་གི་ཆ་མ་ཡིན་གྱིས། </s>
    <s id="1673:3">བདག་སྔར་ཡོངས་སུ་མྱ་ངན་ལས་འདའ་བར་བྱའོ་སྙམ་མོ། །</s>
  </p>
  <p id="1674">
    <s id="1674:1">དེ་ནས་མྱ་ངན་མེད་ཡོངས་སུ་མྱ་ངན་ལས་འདས་ནས་དེའི་འོག་ཏུ་ཡང་དག་པར་རྫོགས་པའི་སངས་རྒྱས་འོད་སྲུང་ཡོངས་སུ་མྱ་ངན་ལས་འདས་སོ། །</s>
  </p>
  <p id="1675">
    <s id="1675:1">དེ་ནས་ལྷ་དེས་བསམས་པ་འདིས་ཁྱད་པར་འདི་ལྟ་བུ་ཐོབ་པ་ཅི་ཡང་རུང་བ་དེ་དག་ཐམས་ཅད་ནི་བདག་གི་མཐུ་ཡིན་ནོ་སྙམ་ནས། </s>
  </p>
  <p id="1676">
    <s id="1676:1">ཀྱེ་མ་དགེ་བའི་རྩ་བ་འདིས་ན་ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ་བདག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="1677">
    <s id="1677:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="1678">
    <s id="1678:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས་</s>
  </p>
  <p id="1679">
    <s id="1679:1">བདག་དེ་བས་སྔར་ཡོངས་སུ་མྱ་ངན་ལས་འདའ་བར་གྱུར་ལ། དེའི་འོག་ཏུ་སྟོན་པ་ཡོངས་སུ་མྱ་ངན་ལས་<ref folio="F.290.b"/>འདའ་བར་གྱུར་ཅིག་ཅེས་སྨོན་ལམ་བཏབ་བོ། །</s>
    <s id="1679:2">དགེ་སློང་དག་ཇི་སྙམ་དུ་སེམས། </s>
    <s id="1679:3">དེའི་ཚེ་ལྷར་གྱུར་པ་གང་ཡིན་པ་དེ་ནི་རབ་བཟང་འདི་ཁོ་ན་</s>
  </p>
  <p id="1680">
    <s id="1680:1">ཡིན་ཏེ། </s>
    <s id="1680:2">དེས་དེར་སྨོན་ལམ་བཏབ་སྟེ། </s>
  </p>
  <p id="1681">
    <s id="1681:1">ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ་བདག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="1682">
    <s id="1682:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="1683">
    <s id="1683:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས་</s>
  </p>
  <p id="1684">
    <s id="1684:1">ཉོན་མོངས་པ་ཐམས་ཅད་སྤངས་ཏེ་</s>
  </p>
  <p id="1685">
    <s id="1685:1">དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ལ། </s>
    <s id="1685:2">བདག་སྔར་ཡོངས་སུ་མྱ་ངན་ལས་འདས་ནས་</s>
  </p>
  <p id="1686">
    <s id="1686:1">དེའི་འོག་ཏུ་སྟོན་པ་ཡོངས་སུ་མྱ་ངན་ལས་འདའ་བར་གྱུར་ཅིག་ཅེས་བྱས་པ་དེས་ན། </s>
  </p>
  <p id="1687">
    <s id="1687:1">དགེ་སློང་དག་ང་ཡང་དག་པར་རྫོགས་པའི་སངས་རྒྱས་འོད་སྲུང་དང་ཤིན་ཏུ་མཉམ་པ་དང་། ཤུགས་མཉམ་པ་དང་། མཛད་པ་མཉམ་པ་དང་། ཐབས་མཉམ་པ་བརྙེས་པར་གྱུར་ནས། </s>
  </p>
  <p id="1688">
    <s id="1688:1">འདིས་ང་མཉེས་པར་བྱས་ཏེ་མི་མཉེས་པར་མ་བྱས་ལ། ང་ཉིད་ཀྱི་བསྟན་པ་ལ་རབ་ཏུ་བྱུང་སྟེ། </s>
  </p>
  <p id="1689">
    <s id="1689:1">ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="1690">
    <s id="1690:1">བདག་སྔར་ཡོངས་སུ་མྱ་ངན་ལས་འདས་ནས་</s>
  </p>
  <p id="1691">
    <s id="1691:1">དེའི་འོག་ཏུ་སྟོན་པ་ཡོངས་སུ་མྱ་ངན་ལས་འདའ་བར་གྱུར་ཅིག་ཅེས་དེས་དེར་སྨོན་ལམ་དེ་ལྟར་བཏབ་པ་དེས་ནི་འདི་སྔར་ཡོངས་སུ་མྱ་ངན་ལས་འདས་ནས་</s>
  </p>
  <p id="1692">
    <s id="1692:1">དེའི་འོག་ཏུ་ང་ཡོངས་སུ་མྱ་ངན་ལས་འདའ་བར་འགྱུར་རོ། །</s>
  </p>
  <p id="1693">
    <s id="1693:1">དགེ་སློང་དག་གཞན་ཡང་འདས་པའི་དུས་ན་ནགས་ཁྲོད་ཅིག་ན་དྲང་སྲོང་ལྔ་བརྒྱ་ཙམ་གནས་སོ། །</s>
  </p>
  <p id="1694">
    <s id="1694:1">ནགས་ཁྲོད་དེ་ན་ལྷ་ཞིག་ཀྱང་གནས་ཏེ། </s>
  </p>
  <p id="1695">
    <s id="1695:1">དེ་དྲང་སྲོང་དེ་དག་ལ་ཤིན་ཏུ་དགའ་བར་གྱུར་ཏོ། །</s>
  </p>
  <p id="1696">
    <s id="1696:1">དེའི་ཚེ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་གདུལ་བྱའི་ཁ་ལོ་སྒྱུར་བ་བླ་ན་</s>
  </p>
  <p id="1697">
    <s id="1697:1">མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་འཁོར་བ་འཇིག་ཅེས་བྱ་བ་འཇིག་རྟེན་དུ་བྱུང་སྟེ</s>
  </p>
  <p id="1698">
    <s id="1698:1">དེར་གང་གི་ཚེ་ཡང་དག་པར་རྫོགས་པའི་སངས་རྒྱས་འཁོར་བ་འཇིག་གིས་འདུ་བ་ཆེན་པོ་བསྟན་པ་དེའི་ཚེ། ལྷ་དེ་ཡང་འདུ་བ་ཆེན་པོ་དེར་འདུས་ཏེ། </s>
  </p>
  <p id="1699">
    <s id="1699:1">དེས་ཡང་དག་པར་རྫོགས་པའི་སངས་རྒྱས་འཁོར་བ་འཇིག་ལས་ཆོས་ཐོས་ནས་ནགས་ཁྲོད་དུ་སོང་སྟེ། </s>
  </p>
  <p id="1700">
    <s id="1700:1">དེས་དྲང་སྲོང་དེ་དག་གི་མདུན་དུ་ཡང་དག་པར་<ref folio="F.291.a"/>རྫོགས་པའི་སངས་རྒྱས་འཁོར་བ་འཇིག་གི་བསྔགས་པ་བརྗོད་དོ། །</s>
  </p>
  <p id="1701">
    <s id="1701:1">དེ་ནས་དེ་ཐོས་མ་ཐག་ཏུ་དྲང་སྲོང་དེ་དག་ཡང་དག་པར་རྫོགས་པའི་སངས་རྒྱས་འཁོར་བ་འཇིག་མཐོང་འདོད་ཆེས་པའི་སེམས་སྐྱེས་ནས་</s>
    <s id="1701:2">དེ་དག་གིས་ལྷ་དེ་ཉིད་ཀྱི་མདུན་དུ་བདར་ཏེ། </s>
  </p>
  <p id="1702">
    <s id="1702:1">ཡང་དག་པར་རྫོགས་པའི་སངས་རྒྱས་འཁོར་བ་འཇིག་ག་ལ་བ་དེར་དོང་སྟེ། </s>
  </p>
  <p id="1703">
    <s id="1703:1">དྲང་སྲོང་ལྔ་བརྒྱ་པོ་དེ་དག་གིས་ཐག་རིང་པོ་ཞིག་ནས་ཡང་དག་པར་རྫོགས་པའི་སངས་རྒྱས་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ལེགས་པར་བརྒྱན་ཅིང་སྤ་བར་བྱས་པ། མེ་ལུས་ཀྱི་དབྱིབས་སུ་འདུག་པ་ལྟ་བུ། མེ་ལྕེ་མར་གྱིས་བཏབ་པ་ལྟ་བུ། མར་མེ་གསེར་གྱི་སྣོད་དུ་བཞག་པ་ལྟ་བུ། མཆོད་སྡོང་རིན་པོ་ཆེ་སྣ་ཚོགས་ཀྱིས་སྤྲས་པ་ལྟ་བུ། བློ་གསལ་ཞིང་དྲི་མ་མེད་ལ་རྣམ་པར་དག་པ་དང་ལྡན་པའི་སངས་རྒྱས་བཅོམ་ལྡན་འདས་མཐོང་ངོ་། །</s>
  </p>
  <p id="1704">
    <s id="1704:1">མཐོང་ནས་ཀྱང་མཆོག་ཏུ་དགའ་བ་སྐྱེས་ཏེ། </s>
  </p>
  <p id="1705">
    <s id="1705:1">དགེ་བའི་རྩ་བ་བསགས་པའི་རྒྱུ་ལས་བྱུང་བའི་སེམས་ཅན་གྱིས་དང་པོ་སངས་རྒྱས་མཐོང་བའི་ཉམས་བདེ་བ་ཅི་འདྲ་བ་དེ་ལྟ་བུ་ནི་ལོ་བཅུ་གཉིས་ཀྱི་བར་དུ་ཞི་གནས་ཀྱི་སེམས་ལ་གོམས་པར་བྱས་པ་ལ་ཡང་ཉམས་བདེ་བ་དེ་ལྟ་བུ་སྐྱེ་བར་མི་འགྱུར་རོ། །</s>
  </p>
  <p id="1706">
    <s id="1706:1">དེ་ལྟར་དགའ་བ་སྐྱེས་ནས་</s>
  </p>
  <p id="1707">
    <s id="1707:1">ཀྱང་ཡང་དག་པར་རྫོགས་པའི་སངས་རྒྱས་འཁོར་བ་འཇིག་ག་ལ་བ་དེར་དོང་སྟེ་</s>
  </p>
  <p id="1708">
    <s id="1708:1">ལྷགས་ནས་ཡང་དག་པར་རྫོགས་པའི་སངས་རྒྱས་འཁོར་བ་འཇིག་གི་ཞབས་ལ་མགོ་བོས་ཕྱག་འཚལ་ཏེ་</s>
  </p>
  <p id="1709">
    <s id="1709:1">ཆོས་མཉན་པའི་ཕྱིར་སྤྱན་སྔར་འདུག་གོ། །</s>
  </p>
  <p id="1710">
    <s id="1710:1">དེ་ནས་ཡང་དག་པར་རྫོགས་པའི་སངས་རྒྱས་འཁོར་བ་འཇིག་གིས་དེ་རྣམས་ཀྱི་བསམ་པ་དང་། བག་ལ་ཉལ་དང་། ཁམས་དང་ཤེས་པ་དང་། རང་བཞིན་ཐུགས་སུ་ཆུད་ནས་</s>
  </p>
  <p id="1711">
    <s id="1711:1">དེ་དང་འཐུན་པའི་ཆོས་བསྟན་ཏེ</s>
  </p>
  <p id="1712">
    <s id="1712:1">དེས་ན་དྲང་སྲོང་ལྔ་བརྒྱ་པོ་དེ་དག་གིས་སྟན་དེ་དག་ཉིད་ལ་འཁོད་བཞིན་དུ་བདེན་པ་རྟོགས་མ་ཐག་ཏུ་ཕྱིར་མི་འོང་བའི་འབྲས་བུ་མངོན་སུམ་དུ་བྱས་སོ། །</s>
  </p>
  <p id="1713">
    <s id="1713:1">དེ་དག་གིས་བདེན་པ་མཐོང་ནས་</s>
  </p>
  <p id="1714">
    <s id="1714:1">གསོལ་པ། </s>
    <s id="1714:2">བཙུན་པ་བདག་ཅག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་། བསྙེན་པར་རྫོགས་ཤིང་དགེ་སློང་གི་དངོས་པོ་འཐོབ་ཏུ་རུང་ན</s>
  </p>
  <p id="1715">
    <s id="1715:1">བདག་ཅག་ཀྱང་བཅོམ་ལྡན་འདས་ཀྱི་ཐད་དུ་ཚངས་པར་སྤྱོད་པ་སྤྱད་པར་འཚལ་ལོ། །</s>
  </p>
  <p id="1716">
    <s id="1716:1">དེ་ནས་ཡང་དག་པར་རྫོགས་པའི་སངས་རྒྱས་འཁོར་བ་<ref folio="F.291.b"/>འཇིག་གིས་དྲང་སྲོང་ལྔ་བརྒྱ་པོ་དེ་དག་ལ་དགེ་སློང་ཚུར་ཤོག་ཅེས་བྱ་བའི་ཚིག་གིས་རབ་ཏུ་ཕྱུང་སྟེ་</s>
  </p>
  <p id="1717">
    <s id="1717:1">བསྙེན་པར་རྫོགས་པར་མཛད་ནས་</s>
  </p>
  <p id="1718">
    <s id="1718:1">དེ་དག་ལ་ལུང་ཡང་ཕོག་སྟེ</s>
  </p>
  <p id="1719">
    <s id="1719:1">དེ་དག་གིས་ཀྱང་བརྩོན་པ་དང་བསྒྲུབ་པ་དང་། འབད་པས་ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བྱས་ཏེ། </s>
  </p>
  <p id="1720">
    <s id="1720:1">དེ་དག་དགྲ་བཅོམ་པ་ཁམས་གསུམ་པའི་འདོད་ཆགས་དང་བྲལ་བར་གྱུར་ནས་</s>
  </p>
  <p id="1721">
    <s id="1721:1">གསེར་དང་བོང་བར་མཉམ་པ། ནམ་མཁའ་དང་ལག་མཐིལ་དུ་འདྲ་བའི་སེམས་དང་ལྡན་པ། </s>
    <s id="1721:2">ཙན་དན་སྦངས་པ་ལྟ་བུར་བསིལ་བར་གྱུར་པ། </s>
    <s id="1721:3">རིག་པས་སྒ་ངའི་སྦུབས་བཅོམ་པ། </s>
    <s id="1721:4">རིག་པ་དང་མངོན་པར་ཤེས་པ་དང་། སོ་སོ་ཡང་དག་པར་རིག་པ་ཐོབ་པ། </s>
    <s id="1721:5">སྲིད་པའི་རྙེད་པ་དང་། ཆགས་པ་དང་། བཀུར་སྟི་ལ་མི་ལྟ་བ། </s>
    <s id="1721:6">དབང་པོ་དང་། ཉེ་དབང་དང་བཅས་པའི་ལྷ་རྣམས་ཀྱིས་མཆོད་ཅིང་རྗེད་པ་དང་གུས་པར་སྨྲ་བའི་གནས་སུ་གྱུར་ཏོ། །</s>
  </p>
  <p id="1722">
    <s id="1722:1">དེ་ནས་གང་གི་ཚེ་ཡང་དག་པར་རྫོགས་པའི་སངས་རྒྱས་འཁོར་བ་འཇིག་གིས་སངས་རྒྱས་ཀྱི་ཕྲིན་ལས་ཐམས་ཅད་མཛད་ནས་</s>
  </p>
  <p id="1723">
    <s id="1723:1">ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའ་བར་བཞེད་དེ</s>
  </p>
  <p id="1724">
    <s id="1724:1">གཟིམས་མལ་གྱི་ཐ་མར་བཞུགས་པ་</s>
    <s id="1724:2">དེའི་ཚེ་དགེ་སློང་ལྔ་བརྒྱ་པོ་དེ་དག་གིས་བསམས་པ། </s>
    <s id="1724:3">བདག་ཅག་གི་སྟོན་པ་ཡོངས་སུ་མྱ་ངན་ལས་འདའ་བ་ལྟ་བ་ནི་བདག་ཅག་གི་ཆ་མ་ཡིན་གྱིས་མ་ལ་བདག་ཅག་སྔར་ཡོངས་སུ་མྱ་ངན་ལས་འདའ་བར་བྱའོ་སྙམ་ནས་</s>
  </p>
  <p id="1725">
    <s id="1725:1">དགེ་སློང་ལྔ་བརྒྱ་པོ་དེ་དག་སྔར་ཡོངས་སུ་མྱ་ངན་ལས་འདས་ཏེ</s>
  </p>
  <p id="1726">
    <s id="1726:1">དེའི་འོག་ཏུ་ཡང་དག་པར་རྫོགས་པའི་སངས་རྒྱས་འཁོར་བ་འཇིག་ཡོངས་སུ་མྱ་ངན་ལས་འདས་སོ། །</s>
  </p>
  <p id="1727">
    <s id="1727:1">དེ་ནས་ལྷ་དེས་སྨོན་ལམ་བཏབ་པ། </s>
    <s id="1727:2">འདི་རྣམས་ཀྱི་ཡོན་ཏན་གྱི་ཚོགས་འདི་ལྟ་བུ་ཐོབ་པ་ཅི་ཡང་རུང་བ་དེ་དག་ཐམས་ཅད་ནི་བདག་གི་མཐུ་ཡིན་གྱིས། </s>
    <s id="1727:3">ཀྱེ་མ་དགེ་བའི་རྩ་བ་འདིས་ན་བདག་གིས་ཀྱང་སྟོན་པ་འདི་ལྟ་བུ་མཉེས་པར་བྱེད་པར་གྱུར་ཅིག་མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="1728">
    <s id="1728:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས་</s>
  </p>
  <p id="1729">
    <s id="1729:1">ཉོན་མོངས་པ་ཐམས་ཅད་སྤངས་ཏེ་</s>
  </p>
  <p id="1730">
    <s id="1730:1">དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ལ། </s>
    <s id="1730:2">བདག་ཀྱང་སྟོན་པ་དེ་གཟིམས་མལ་གྱི་ཐ་མར་བཞུགས་པའི་སྔ་རོལ་དུ་ཡོངས་སུ་མྱ་ངན་ལས་འདའ་བར་གྱུར་ཅིག་ཅེས་བྱས་སོ། །</s>
  </p>
  <p id="1731">
    <s id="1731:1">དགེ་སློང་དག་ཇི་སྙམ་དུ་སེམས། </s>
    <s id="1731:2">དེའི་ཚེ་ལྷར་གྱུར་པ་གང་ཡིན་<ref folio="F.292.a"/>པ་དེ་ནི་རབ་བཟང་འདི་ཁོ་ན་ཡིན་ཏེ། </s>
  </p>
  <p id="1732">
    <s id="1732:1">དེས་དེར་སྨོན་ལམ་བཏབ་པ་དེས་ན་དགེ་སློང་དག་ང་ཡང་དག་པར་རྫོགས་པའི་སངས་རྒྱས་འཁོར་བ་འཇིག་དང་ཤིན་ཏུ་མཉམ་པ་དང་། ཤུགས་མཉམ་པ་དང་། མཛད་པ་མཉམ་པ་དང་། ཐབས་མཉམ་པ་བརྙེས་པར་གྱུར་ནས་</s>
  </p>
  <p id="1733">
    <s id="1733:1">འདིས་ང་མཉེས་པར་བྱས་ཏེ་</s>
  </p>
  <p id="1734">
    <s id="1734:1">མི་མཉེས་པར་མ་བྱས་ལ། ང་ཉིད་ཀྱི་བསྟན་པ་ལ་རབ་ཏུ་བྱུང་ནས་</s>
  </p>
  <p id="1735">
    <s id="1735:1">ཉོན་མོངས་པ་ཐམས་ཅད་སྤངས་ཏེ་</s>
  </p>
  <p id="1736">
    <s id="1736:1">དགྲ་བཅོམ་པ་ཉིད་མངོན་སུམ་དུ་བྱས་ནས་</s>
  </p>
  <p id="1737">
    <s id="1737:1">ང་གཟིམས་མལ་གྱི་ཐ་མར་ཞུགས་པ་ན། </s>
  </p>
  <p id="1738">
    <s id="1738:1">འདི་སྔར་ཡོངས་སུ་མྱ་ངན་ལས་འདས་ཏེ་དེའི་འོག་ཏུ་ང་ཡོངས་སུ་མྱ་ངན་ལས་འདའོ། །</s>
  </p>
  <p id="1739">
    <s id="1739:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་གསོལ་པ། བཙུན་པ་བཅོམ་ལྡན་འདས་ཀྱིས་འཆི་ཀའི་ན་ཚ་ཉམས་སུ་མྱོང་བ་ན་ཚེ་དང་ལྡན་པ་རབ་བཟང་གི་སྐྱབས་མཛད་དེ། </s>
  </p>
  <p id="1740">
    <s id="1740:1">གཡུང་དྲུང་གི་མཐར་ཐུག་པ། གྲུབ་པ་དང་བདེ་བའི་མྱ་ངན་ལས་འདས་པ་ལ་གནས་པར་མཛད་པ་ལ་གཟིགས། </s>
  </p>
  <p id="1741">
    <s id="1741:1">བཅོམ་ལྡན་འདས་ཀྱིས་བཀའ་སྩལ་པ། ད་ལྟར་འབའ་ཞིག་མ་ཡིན་ཏེ། </s>
  </p>
  <p id="1742">
    <s id="1742:1">འདས་པའི་དུས་ན་ཡང་འཆི་ཀའི་ན་ཚ་ཉམས་སུ་མྱོང་བ་ན་འདི་འཇིགས་པ་ཡོད་པའི་ས་ཕྱོགས་ནས་ཕྱུང་སྟེ། </s>
  </p>
  <p id="1743">
    <s id="1743:1">འཇིགས་པ་མེད་པའི་གནས་སུ་ཇི་ལྟར་བཞག་པ་དེ་ཉོན་ཅིག །</s>
  </p>
  <p id="1744">
    <s id="1744:1">དགེ་སློང་དག་སྔོན་བྱུང་བ་འདས་པའི་དུས་ན་གྲོང་ཁྱེར་བཱ་རཱ་ཎ་སཱི་ན་རྒྱལ་པོ་ཚངས་པས་བྱིན་ཞེས་བྱ་བ་རྒྱལ་པོ་བྱེད་དོ། །</s>
  </p>
  <p id="1745">
    <s id="1745:1">རྒྱལ་པོ་ཚངས་པས་བྱིན་གྱི་རྟ་ཅང་ཤེས་མཆོག་ཏུ་བཟང་བ་ཅིག་ཡོད་དེ། </s>
  </p>
  <p id="1746">
    <s id="1746:1">དེའི་མཐུས་ན་རྒྱལ་པོ་ཚངས་པས་བྱིན་གྱིས་ཉི་འོག་གི་རྒྱལ་པོ་ཐམས་ཅད་ལ་དཔྱ་ཕབ་བོ། །</s>
    <s id="1746:2">དེ་ནས་ཕྱི་ཞིག་ན་རྟ་ཅང་ཤེས་དེ་ཤི་ནས་</s>
  </p>
  <p id="1747">
    <s id="1747:1">དེའི་གཏམ་ཀུན་ཏུ་གྲགས་པར་གྱུར་ཏེ་</s>
  </p>
  <p id="1748">
    <s id="1748:1">རྒྱལ་པོ་ཚངས་པས་བྱིན་གྱི་རྟ་ཅང་ཤེས་དེ་ཤིའོ་ཞེས་འཛེར་ཏོ། །</s>
  </p>
  <p id="1749">
    <s id="1749:1">དེ་ནས་དེ་ཐོས་མ་ཐག་ཏུ་ཉི་འོག་གི་རྒྱལ་པོ་ཐམས་ཅད་ཀྱིས་བསམས་པ། </s>
    <s id="1749:2">དེས་བདག་ཅག་ལ་དཔྱ་ཕབ་པ་ཅི་ཡང་རུང་བ་དེ་དག་ཐམས་ཅད་ནི་རྟ་ཅང་ཤེས་དེའི་དྲིན་ཁོ་ནར་ཟད་དེ</s>
  </p>
  <p id="1750">
    <s id="1750:1">ད་ནི་དེ་ཤི་ཟིན་པས་ད་ནི་གལ་ཏེ་བདག་ཅག་གིས་དེ་ཕྱི་རོལ་ཏུ་བྱུང་བ་མཐོང་བ་ན་ནི་བདག་ཅག་གིས་དེ་དེར་ཅི་དགའ་མགུར་བྱར་ཡོད་དོ་སྙམ་ནས་</s>
  </p>
  <p id="1751">
    <s id="1751:1">དེ་དག་དེ་ལ་གླགས་ལྟ་ཞིང་འཁོད་དོ། །</s>
  </p>
  <p id="1752">
    <s id="1752:1">རྒྱལ་པོ་ཚངས་པས་བྱིན་གྱིས་ཀྱང་ཇི་ལྟར་ཉི་འོག་གི་རྒྱལ་པོ་དེ་དག་གླགས་ལྟ་ཞིང་འཁོད་པའི་གཏམ་ཐོས་<ref folio="F.292.b"/>ནས། </s>
  </p>
  <p id="1753">
    <s id="1753:1">ཐོས་མ་ཐག་ཏུ་དེ་དག་གིས་འཇིགས་ནས་</s>
  </p>
  <p id="1754">
    <s id="1754:1">གྲོང་ཁྱེར་གྱི་ནང་ནས་ཕྱི་རོལ་ཏུ་འབྱུང་བའི་ཐུགས་མི་ཐུབ་བོ། །</s>
    <s id="1754:2">དེ་ནས་ཕྱི་ཞིག་ན་བྱང་ཕྱོགས་ནས་ཚོང་པ་དག་གིས་ཟོང་དུ་རྟ་དེད་དེ་</s>
  </p>
  <p id="1755">
    <s id="1755:1">བཱ་རཱ་ཎ་སཱིར་ལྷགས་སོ། །</s>
  </p>
  <p id="1756">
    <s id="1756:1">དེ་ནས་རྒྱལ་པོ་ཚངས་པས་བྱིན་གྱིས་བྱང་ཕྱོགས་ནས་ཚོང་པ་དག་གིས་ཟོང་དུ་རྟ་དེད་དེ་</s>
  </p>
  <p id="1757">
    <s id="1757:1">འོངས་སོ་ཞེས་ཐོས་ནས་</s>
  </p>
  <p id="1758">
    <s id="1758:1">ཐོས་མ་ཐག་ཏུ་རྒྱལ་པོ་དེས་རྟ་བརྟག་པ་ལ་མཁས་པའི་མི་དག་བཏང་སྟེ་</s>
  </p>
  <p id="1759">
    <s id="1759:1">ཁྱེད་དེང་ལ་ཟོང་དུ་རྟ་དེད་དེ་</s>
  </p>
  <p id="1760">
    <s id="1760:1">འོངས་པ་ཐམས་ཅད་ཉོས་ཤིག །</s>
    <s id="1760:2">ལྷག་པར་ཡང་དེ་དག་གི་ནང་ན་རྟ་ཅང་ཤེས་འགའ་ཡོད་ཀྱང་སྲིད་ཀྱིས་ལྟོས་ཤིག་ཅེས་བསྒོའོ། །</s>
    <s id="1760:3">དེ་ནས་རྒྱལ་པོ་ཚངས་པས་བྱིན་གྱི་ཞབས་འབྲིང་བ་རྣམས་ཀྱིས་ལྷ་བཀའ་སྩལ་པ་བཞིན་འཚལ་ལོ་ཞེས་གསོལ་ནས</s>
  </p>
  <p id="1761">
    <s id="1761:1">རྟ་དེ་དག་ཐམས་ཅད་ཉོས་ཏེ་དེ་དག་གིས་བལྟས་ན། </s>
  </p>
  <p id="1762">
    <s id="1762:1">དེའི་ནང་ན་རྟའི་མཆོག་གང་ཡིན་པ་དེ་རྟ་ཅང་ཤེས་ཡིན་པར་གྱུར་ནས་དེ་དག་གིས་རྒྱལ་པོ་དེ་ལ་གསོལ་ཏོ། །</s>
  </p>
  <p id="1763">
    <s id="1763:1">དེ་ནས་དེ་ཐོས་མ་ཐག་ཏུ་རྒྱལ་པོ་དེ་ཤིན་ཏུ་མགུ་བར་གྱུར་ནས་དེ་རྟའི་ཚོང་པ་དེ་དག་ལ་གསེར་དང་དངུལ་མང་པོ་བྱིན་ནོ། །</s>
  </p>
  <p id="1764">
    <s id="1764:1">དེ་ནས་ཕྱི་ཞིག་ན་རྟ་ཅང་ཤེས་དེ་ལ་ཞོན་ནས་</s>
  </p>
  <p id="1765">
    <s id="1765:1">སྐྱེད་མོས་ཚལ་གྱི་སར་བྱུང་བ་དང་། </s>
    <s id="1765:2">ཉི་འོག་གི་རྒྱལ་པོ་རྣམས་ཀྱིས་རྒྱལ་པོ་ཚངས་པས་བྱིན་སྐྱེད་མོས་ཚལ་དུ་བྱུང་ངོ་ཞེས་ཐོས་སོ། །</s>
  </p>
  <p id="1766">
    <s id="1766:1">ཐོས་ནས་ཀྱང་དཔུང་གི་ཚོགས་ཡན་ལག་བཞི་གོ་བསྐོན་ནས་བཱ་རཱ་ཎ་སཱིར་ལྷགས་ཏེ་སྐྱེད་མོས་ཚལ་བསྐོར་ཏེ་འཁོད་དོ། །</s>
  </p>
  <p id="1767">
    <s id="1767:1">དེ་ནས་རྒྱལ་པོ་ཚངས་པས་བྱིན་ཅི་བྱ་གཏོལ་མེད་པར་གྱུར་ཏེ། </s>
  </p>
  <p id="1768">
    <s id="1768:1">ད་གར་འགྲོ་བར་བྱ་སྙམ་ནས་</s>
  </p>
  <p id="1769">
    <s id="1769:1">དེས་ཐམས་ཅད་བོར་ཏེ་</s>
  </p>
  <p id="1770">
    <s id="1770:1">རྟ་ཅང་ཤེས་ལ་ཞོན་ནས་</s>
  </p>
  <p id="1771">
    <s id="1771:1">སྐྱེད་མོས་ཚལ་གྱི་ས་ནས་ཕྱིར་འབྱུང་ངོ་སྙམ་པ་ལས་</s>
    <s id="1771:2">བལྟས་ནས་</s>
  </p>
  <p id="1772">
    <s id="1772:1">སྐྱེད་མོས་ཚལ་ཐམས་ཅད་ཕ་རོལ་གྱི་དམག་ཚོགས་ཀྱིས་འཁོར་ཅིང་འདུག་གོ། །</s>
  </p>
  <p id="1773">
    <s id="1773:1">རྟ་ཅང་ཤེས་ཀྱིས་ནི་ཆོས་ཉིད་ཀྱིས་རྒྱལ་པོའི་སྲོག་འཛིན་པར་འགྱུར་རོ། </s>
  </p>
  <p id="1774">
    <s id="1774:1">སྐྱེད་མོས་ཚལ་དེ་ཡང་གྲོང་ཁྱེར་གྱི་འོབས་ཀྱིས་ཆོད་དེ། </s>
  </p>
  <p id="1775">
    <s id="1775:1">གྲོང་ཁྱེར་གྱི་འོབས་དེ་ཡང་ཟབ་ལ་མེ་ཏོག་པད་མས་གང་བར་འདུག་གོ། །</s>
  </p>
  <p id="1776">
    <s id="1776:1">དེ་ནས་རྟ་ཅང་ཤེས་ཀྱིས་བསམས་པ། </s>
    <s id="1776:2">བདག་གིས་གུད་དུ་ནི་འབྲོས་མི་ནུས་སོ་སྙམ་ནས་</s>
  </p>
  <p id="1777">
    <s id="1777:1">དེས་པད་མའི་འདབ་མ་དེ་དག་ལ་གོམ་པ་བོར་ཏེ་</s>
  </p>
  <p id="1778">
    <s id="1778:1">གྲོང་ཁྱེར་ལོགས་སུ་ཆས་ཏེ་</s>
  </p>
  <p id="1779">
    <s id="1779:1">སོང་ངོ་། །</s>
  </p>
  <p id="1780">
    <s id="1780:1">དེ་ནས་ཉི་འོག་གི་རྒྱལ་པོ་རྣམས་ཀྱིས་མཐོང་ནས་མདའ་སྟེའུ་ཁ་ཉ་རྔས་རྟ་ཅང་ཤེས་དེའི་<ref folio="F.293.a"/>ལྟོ་དྲལ་ཏོ། །</s>
  </p>
  <p id="1781">
    <s id="1781:1">དེ་ནས་རྒྱལ་པོ་དེས་ཀྱང་དེ་མཐོང་ནས་འཇིགས་ཤིང་སྐྲག་སྟེ། </s>
  </p>
  <p id="1782">
    <s id="1782:1">རྟ་འདི་ཆུ་འདིའི་ནང་དུ་ཤི་ནས་བདག་འདི་ཁོ་ནར་བར་མ་དོར་མ་རུང་བར་མི་འགྱུར་གྲང་སྙམ་མོ། །</s>
  </p>
  <p id="1783">
    <s id="1783:1">དེ་ནས་རྟ་ཅང་ཤེས་ཀྱིས་རྒྱལ་པོ་འཇིགས་སྐྲག་པར་ཤེས་ནས་རྒྱལ་པོའི་ཡིད་གསོ་བའི་ཕྱིར་ཚིགས་སུ་བཅད་དེ་སྨྲས་པ། </s>
    <s id="1783:2">འདི་ལྟར་གཡུལ་དུ་བདག་གི་ལུས། །</s>
  </p>
  <p id="1784">
    <s id="1784:1">མདས་བསྣུན་པ་ནི་གཟིགས་མོད་ཀྱི། །ཐར་བར་བགྱིས་ནས་</s>
  </p>
  <p id="1785">
    <s id="1785:1">གདོད་འགུམ་གྱིས། །རྒྱལ་པོ་ཁྱོད་ནི་མ་བསྙེངས་ཤིག །</s>
    <s id="1785:2">ཅེས་སྨྲས་ནས་</s>
  </p>
  <p id="1786">
    <s id="1786:1">རྟ་ཅང་ཤེས་དེས་རྒྱལ་པོ་དེ་གྲོང་ཁྱེར་གྱི་ནང་དུ་བསྐྱལ་ཏེ་འཇིགས་པ་མེད་པའི་གནས་སུ་བཞག་ནས་</s>
  </p>
  <p id="1787">
    <s id="1787:1">ཤི འོ །_།</s>
  </p>
  <p id="1788">
    <s id="1788:1">དགེ་སློང་དག་ཇི་སྙམ་དུ་སེམས། </s>
    <s id="1788:2">དེའི་ཚེ་རྟ་ཅང་ཤེས་སུ་གྱུར་པ་བྱང་ཆུབ་སེམས་དཔའི་སྤྱོད་པ་ལ་གནས་པ་དེ་ནི་ང་ཉིད་ཡིན་ནོ། །</s>
  </p>
  <p id="1789">
    <s id="1789:1">དེའི་ཚེ་རྒྱལ་པོར་གྱུར་པ་གང་ཡིན་པ་དེ་ནི་རབ་བཟང་འདི་ཁོ་ན་ཡིན་ཏེ། </s>
  </p>
  <p id="1790">
    <s id="1790:1">དེའི་ཚེ་ཡང་ང་འཆི་ཀའི་ན་ཚས་ཐེབས་པ་ན། </s>
  </p>
  <p id="1791">
    <s id="1791:1">འདི་འཇིགས་པའི་གནས་དང་ལྡན་པ་ལས་བསྒྲལ་ཏེ་འཇིགས་པ་མེད་པའི་གནས་སུ་བཞག་གོ། །</s>
  </p>
  <p id="1792">
    <s id="1792:1">ད་ལྟར་ཡང་ང་འཆི་ཀའི་ན་ཚས་ཐེབས་པ་ན་འདི་འཇིགས་པ་དང་ལྡན་པའི་འཁོར་བ་ལས་བསྒྲལ་ཏེ། </s>
  </p>
  <p id="1793">
    <s id="1793:1">གཡུང་དྲུང་གི་མཐར་ཐུག་པ་གྲུབ་པ་དང་བདེ་བའི་མྱ་ངན་ལས་འདས་པའི་ས་ལ་བཞག་གོ། །</s>
  </p>
  <p id="1794">
    <s id="1794:1">གཞན་ཡང་ང་འཆི་ཀའི་ན་ཚས་ཐེབས་པ་ན་འདི་འཇིགས་པའི་གནས་དང་ལྡན་པ་ལས་བསྒྲལ་ནས་འཇིགས་པ་མེད་པའི་གནས་སུ་བཞག་སྟེ། </s>
  </p>
  <p id="1795">
    <s id="1795:1">དགེ་སློང་དག་སྔོན་བྱུང་བ་འདས་པའི་དུས་ན་གྲོང་ཁྱེར་ཀན་ནྱ་ཀུ་བ་ཙ་ཞེས་བྱ་བ་ན་རྒྱལ་པོ་རྣ་བ་ཞེས་བྱ་བ་རྒྱལ་པོ་བྱེད་དེ། </s>
  </p>
  <p id="1796">
    <s id="1796:1">རྒྱལ་པོ་དེ་ཡང་རི་དགས་ཤོར་བ་ལ་ཤིན་ཏུ་སྲེད་ནས། </s>
  </p>
  <p id="1797">
    <s id="1797:1">དེ་ཕྱི་ཞིག་ན་དཔུང་གི་ཚོགས་ཡན་ལག་བཞི་གོ་བསྐོན་ནས་རི་དགས་ཤོར་དུ་སོང་བ་ལས། </s>
    <s id="1797:2">ཆུ་ཀླུང་ཞིག་གི་འགྲམ་ན་རི་དགས་ལྔ་བརྒྱ་ཁྱུ་གཅིག་ཏུ་འཁོད་པ་རྒྱལ་པོ་དེས་དཔུང་གི་ཚོགས་ཡན་ལག་བཞིས་བསྐོར་དུ་བཅུག་ནས་</s>
  </p>
  <p id="1798">
    <s id="1798:1">ཅི་ནས་ཀྱང་རི་དགས་གཅིག་ཀྱང་མི་འཆོར་བ་དེ་ལྟ་བུ་བྱས་སོ། །</s>
  </p>
  <p id="1799">
    <s id="1799:1">དེ་ནས་རི་དགས་ཁྱུ་མཆོག་གིས་བསམས་པ། </s>
    <s id="1799:2">བདག་ནི་རི་དགས་ཀྱི་ཁྱུ་འདིའི་གཙོ་བོ་ཡིན་པས་ན་བདག་གིས་འདི་རྣམས་ཀྱི་གྲུབ་པ་དང་། བདེ་བ་བསམ་དགོས་སོ་སྙམ་ནས་</s>
  </p>
  <p id="1800">
    <s id="1800:1">ཁོ་ར་ཁོར་ཡུག་ཏུ་བལྟས་ཏེ</s>
  </p>
  <p id="1801">
    <s id="1801:1">རི་དགས་རྣམས་ཕྱོགས་གང་ལོགས་སུ་ཕྱུང་ནས་</s>
  </p>
  <p id="1802">
    <s id="1802:1">ཐར་བར་འགྱུར་ཞིག་གུ་སྙམ་པ་ལས། </s>
    <s id="1802:2">དེས་བལྟས་ན་</s>
  </p>
  <p id="1803">
    <s id="1803:1">ཆུ་ཀླུང་<ref folio="F.293.b"/>དྲག་པོ་དེའི་འགྲམ་མ་གཏོགས་པར་དཔུང་གི་ཚོགས་ཡན་ལག་བཞིས་མཚམས་མེད་པར་བསྐོར་ཏེ་</s>
  </p>
  <p id="1804">
    <s id="1804:1">ཆུ་ཀླུང་གི་འགྲམ་དེ་ན་ནི་སུ་ཡང་མི་འདུག་པར་མཐོང་ངོ་། །</s>
  </p>
  <p id="1805">
    <s id="1805:1">དེ་ནས་བྱང་ཆུབ་སེམས་དཔའ་དེས་བསམས་པ། </s>
    <s id="1805:2">རི་དགས་འདི་རྣམས་ཀྱིས་ནི་ཆུ་ཀླུང་འདི་འབོག་པའམ་མཆོང་བའམ་འབྲོས་པ་ཡང་མི་ནུས་ཀྱིས་དེ་ལྟ་མ་ཡིན་པར་ང་ཉིད་ཆུ་ཀླུང་འདིའི་དབུས་སུ་རྐང་ལག་བཙུགས་ཏེ་འདུག་པར་བྱའོ་སྙམ་ནས</s>
  </p>
  <p id="1806">
    <s id="1806:1">རི་དགས་དེ་རྣམས་ལ་ཁྱེད་ཀྱིས་མཆོངས་ལ་ངའི་རྒྱབ་ཏུ་རྐང་ལག་གིས་བརྟེན་ཏེ་ཕ་རོལ་གྱི་འགྲམ་དུ་དེང་ཤིག་ཅེས་བྱས་ནས། </s>
  </p>
  <p id="1807">
    <s id="1807:1">བྱང་ཆུབ་སེམས་དཔའ་དེས་ཆུ་ཀླུང་གི་དབུས་སུ་རྐང་ལག་བཙུགས་ཏེ་འདུག་གོ། །</s>
  </p>
  <p id="1808">
    <s id="1808:1">བྱང་ཆུབ་སེམས་དཔའ་རྣམས་ནི་སྟོབས་ཀྱི་ཤུགས་དང་ལྡན་པ་ཡིན་པས་ན། </s>
  </p>
  <p id="1809">
    <s id="1809:1">དེ་ཆུ་ཀླུང་དེས་བསྐྱོད་པར་མི་ནུས་པར་འདུག་ནས་</s>
  </p>
  <p id="1810">
    <s id="1810:1">དེ་དེ་ན་འདུག་པའི་རྒྱབ་ཏུ་རི་དགས་རྣམས་ཀྱིས་མཆོང་ཞིང་རྐང་ལག་བཙུགས་ཏེ་ཕ་རོལ་གྱི་འགྲམ་དུ་དོང་ངོ་། །</s>
  </p>
  <p id="1811">
    <s id="1811:1">དེ་དག་དོང་བའི་རྨིག་པས་བྱང་ཆུབ་སེམས་དཔའ་དེའི་རྒྱབ་ཆོད་པར་གྱུར་ཏོ། །</s>
  </p>
  <p id="1812">
    <s id="1812:1">དེ་ནས་རི་དགས་ཐ་མར་ལུས་པ་དེས་མཐོང་ནས་དེ་དོགས་པ་སྐྱེས་ཏེ་བདག་ནི་བསྒྲལ་མི་ནུས་གོར་མ་ཆག་སྙམ་མོ། །</s>
  </p>
  <p id="1813">
    <s id="1813:1">དེ་ནས་བྱང་ཆུབ་སེམས་དཔས་དེ་དོགས་པ་སྐྱེས་པར་མཐོང་ནས་ཡིད་གསོས་ཏེ། </s>
  </p>
  <p id="1814">
    <s id="1814:1">གྲོགས་པོ་མ་འཇིགས་ཤིག་ཁྱོད་འཆི་བར་དོགས་པ་མེད་དོ་ཞེས་བྱས་ནས་</s>
  </p>
  <p id="1815">
    <s id="1815:1">བྱང་ཆུབ་སེམས་དཔའ་དེས་རི་དགས་དེ་བསྒྲལ་ཏེ་ཕ་རོལ་དུ་སོན་ནས་</s>
  </p>
  <p id="1816">
    <s id="1816:1">བྱང་ཆུབ་སེམས་དཔའ་དེ་དུས་ལས་འདས་སོ། །</s>
  </p>
  <p id="1817">
    <s id="1817:1">དགེ་སློང་དག་དེ་ཇི་སྙམ་དུ་སེམས། </s>
    <s id="1817:2">དེའི་ཚེ་རི་དགས་ཀྱི་ཁྱུ་མཆོག་ཏུ་གྱུར་པ་བྱང་ཆུབ་སེམས་དཔའི་སྤྱོད་པ་ལ་གནས་པ་གང་ཡིན་པ་དེ་ནི་ང་ཉིད་ཡིན་ནོ། །</s>
  </p>
  <p id="1818">
    <s id="1818:1">རི་དགས་ལྔ་བརྒྱ་པོར་གྱུར་པ་གང་ཡིན་པ་དེ་དག་ནི་གྲོང་ཁྱེར་ཀུ་ཤི་ན་གནས་པའི་གྱད་ལྔ་བརྒྱ་པོ་འདི་དག་ཁོ་ན་ཡིན་ནོ། །</s>
  </p>
  <p id="1819">
    <s id="1819:1">དེའི་ཚེ་རི་དགས་ཐ་མར་ལུས་པ་གང་ཡིན་པ་དེ་ནི་རབ་བཟང་འདི་ཁོ་ན་ཡིན་ཏེ། </s>
  </p>
  <p id="1820">
    <s id="1820:1">དེའི་ཚེ་ཡང་ང་འཆི་ཀའི་ན་ཚ་དང་ལྡན་པར་གྱུར་པ་ན་འདི་འཇིགས་པ་དང་ལྡན་པའི་གནས་ནས་བསྒྲལ་ཏེ་འཇིགས་པ་མེད་པའི་གནས་སུ་བཞག་གོ། །</s>
  </p>
  <p id="1821">
    <s id="1821:1">ད་ལྟར་ཡང་ང་འཆི་ཀའི་ན་ཚས་ཐེབས་པ་ན་རབ་བཟང་ལ་སོགས་པ་གྱད་ལྔ་བརྒྱ་པོ་འདི་དག་འཇིགས་པ་དང་བཅས་པའི་འཁོར་བ་ལས་བསྒྲལ་ནས། </s>
  </p>
  <p id="1822">
    <s id="1822:1">གཡུང་དྲུང་གི་མཐར་ཐུག་པ་གྲུབ་པ་དང་བདེ་བའི་མྱ་ངན་ལས་འདས་པ་ལ་བཀོད་དོ། །</s>
  </p>
  <p id="1823">
    <s id="1823:1">དེ་<ref folio="F.294.a"/>ནས་དེར་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། </s>
    <s id="1823:2">ཀུན་དགའ་བོ་ཁྱོད་ཀྱིས་ཅུང་ཟད་ཅི་མཐོང་གསོལ་པ། </s>
    <s id="1823:3">བཙུན་པ་མཐོང་ལགས་སོ། །</s>
    <s id="1823:4">བཀའ་སྩལ་པ། ཁྱོད་ཀྱིས་ཅི་མཐོང་། </s>
  </p>
  <p id="1824">
    <s id="1824:1">གསོལ་པ། བཙུན་པ་བཅོམ་ལྡན་འདས་ཀྱིས་གདུལ་བའི་དབང་གིས་སྤྲུལ་པ་ཞིག་བཞག་སྟེ། </s>
  </p>
  <p id="1825">
    <s id="1825:1">ག་ཞིག་ཏུ་གཤེགས་པ་མཐོང་ལགས་སོ། །</s>
    <s id="1825:2">བཀའ་སྩལ་པ། ཀུན་དགའ་བོ་དེ་ནི་དེ་བཞིན་ནོ། །</s>
  </p>
  <p id="1826">
    <s id="1826:1">དེ་ནི་དེ་བཞིན་ཏེ། </s>
  </p>
  <p id="1827">
    <s id="1827:1">ཀུན་དགའ་བོ་ད་ལྟར་དེ་བཞིན་གཤེགས་པའི་གདུལ་བར་བྱ་བ་གཉིས་ཤིག་ལུས་ཏེ། </s>
  </p>
  <p id="1828">
    <s id="1828:1">དྲི་ཟའི་རྒྱལ་པོ་རབ་དགའ་དང་། ཀུན་དུ་རྒྱུ་རབ་བཟང་གཉིས་སོ། །</s>
  </p>
  <p id="1829">
    <s id="1829:1">དེ་ལ་ང་འདི་སྙམ་དུ་སེམས་ཏེ། </s>
  </p>
  <p id="1830">
    <s id="1830:1">ཀུན་ཏུ་རྒྱུ་རབ་བཟང་ནི་ངས་གདུལ་བར་སླ་ན། </s>
  </p>
  <p id="1831">
    <s id="1831:1">དྲི་ཟའི་རྒྱལ་པོ་རབ་དགའ་ནི་རྒྱགས་ཤིང་བག་མེད་པར་གནས་པ་ཡིན་པས་ངས་སྤྲུལ་པ་བཞག་སྟེ། </s>
  </p>
  <p id="1832">
    <s id="1832:1">སུམ་ཅུ་རྩ་གསུམ་པའི་ལྷའི་ནང་དུ་སོང་ནས་དྲི་ཟའི་རྒྱལ་པོ་རབ་དགའ་བདེན་པ་རྣམས་ལ་གནས་པར་བྱས་ཏེ་འདིར་འོངས་སོ། །</s>
  </p>
  <p id="1833">
    <s id="1833:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ་རབ་དགས་ལས་ཅི་བགྱིས་ཤིང་བསགས་ན་</s>
  </p>
  <p id="1834">
    <s id="1834:1">ལས་དེའི་རྣམ་པར་སྨིན་པས་ལྷ་རྣམས་ཀྱི་ནང་དུ་སྐྱེས་ཏེ་</s>
  </p>
  <p id="1835">
    <s id="1835:1">དྲི་ཟའི་རྒྱལ་པོར་གྱུར་ལ། </s>
    <s id="1835:2">འདིས་བཅོམ་ལྡན་འདས་མཉེས་པར་བགྱིས་ཏེ་</s>
  </p>
  <p id="1836">
    <s id="1836:1">མི་མཉེས་པར་མ་བགྱིས་ལགས། </s>
    <s id="1836:2">བཅོམ་ལྡན་འདས་ཀྱིས་བཀའ་སྩལ་པ། སྨོན་ལམ་གྱི་དབང་ལས་གྱུར་ཏོ། །</s>
  </p>
  <p id="1837">
    <s id="1837:1">གསོལ་པ། བཙུན་པ་འདིས་སྨོན་ལམ་གང་དུ་བཏབ་ལགས། </s>
    <s id="1837:2">བཀའ་སྩལ་པ། དགེ་སློང་དག་སྔོན་བྱུང་བ་འདས་པའི་དུས་ན་བསྐལ་པ་བཟང་པོ་འདི་ཉིད་ལ་སྐྱེ་དགུའི་ཚེ་ལོ་ཉི་ཁྲི་ཐུབ་པ་ན། </s>
  </p>
  <p id="1838">
    <s id="1838:1">ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་གདུལ་བྱའི་ཁ་ལོ་སྒྱུར་བ་བླ་ན་</s>
  </p>
  <p id="1839">
    <s id="1839:1">མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ</s>
  </p>
  <p id="1840">
    <s id="1840:1">དེའི་ཚེ་ལྷོ་ཕྱོགས་ནས་རོལ་མོ་མཁན་གྱི་སློབ་དཔོན་མཆོག་ཅིག་འོངས་ཏེ་བཱ་རཱ་ཎ་སཱིར་ཕྱིན་ཏོ། །</s>
  </p>
  <p id="1841">
    <s id="1841:1">དེ་ནས་དེ་སློབ་དཔོན་ཆེན་པོ་ཡིན་པའི་ཕྱིར་རྒྱལ་པོ་གྲྀ་ཀཱིས་བཞེས་ནས་ལོངས་སྤྱོད་ཀྱི་གཞི་ཚོགས་ཆེན་པོ་བྱིན་ནོ། །</s>
  </p>
  <p id="1842">
    <s id="1842:1">འཇིག་རྟེན་དག་ནི་འབྱོར་པ་འདོད་པ་ཡིན་ཏེ། </s>
  </p>
  <p id="1843">
    <s id="1843:1">དེས་ཁྱིམ་གྱི་འཁོར་རྒྱས་<ref folio="F.294.b"/>པར་བྱས་ཏེ་བཞག་གོ། །</s>
  </p>
  <p id="1844">
    <s id="1844:1">དེའི་ཚེ་བཱ་རཱ་ཎ་སཱི་དེ་ཉིད་ན་དགེ་བསྙེན་དབུལ་པོ་ཞིག་གནས་ཏེ། </s>
  </p>
  <p id="1845">
    <s id="1845:1">དེས་རོལ་མོ་མཁན་བདེ་བ་ཆེན་པོ་ཉམས་སུ་མྱོང་བ་དེ་མཐོང་ནས་</s>
  </p>
  <p id="1846">
    <s id="1846:1">དེའི་ལས་དེ་ལ་ཆགས་པ་སྐྱེས་ཏེ་</s>
  </p>
  <p id="1847">
    <s id="1847:1">ལས་དེའི་མཐུས་འདི་བདེ་བ་དེ་ལྟ་བུ་ཉམས་སུ་མྱོང་བར་གྱུར་པ་ལས་ན། </s>
  </p>
  <p id="1848">
    <s id="1848:1">ལས་འདི་ནི་བཟང་པོ་ཞིག་ཡིན་ནོ་སྙམ་ནས་</s>
  </p>
  <p id="1849">
    <s id="1849:1"> དེས་ཚེ་གཅིག་གི་བར་དུ་སྐྱབས་སུ་འགྲོ་བ་དང་། བསླབ་པའི་གཞི་རྣམས་བསྲུངས་ཏེ་འཆི་ཀར་སྨོན་ལམ་བཏབ་པ། </s>
    <s id="1849:2">ཀྱེ་མ་དགེ་བའི་རྩ་བ་འདིས་ན་བདག་གང་དང་གང་དུ་སྐྱེ་བར་འགྱུར་བ་དེ་དང་དེར་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེ་བར་གྱུར་ཅིག །</s>
  </p>
  <p id="1850">
    <s id="1850:1">རོལ་མོ་མཁན་ཐམས་ཅད་ཀྱི་རྒྱལ་པོར་ཡང་གྱུར་ཅིག །</s>
  </p>
  <p id="1851">
    <s id="1851:1">ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ་བདག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="1852">
    <s id="1852:1">མི་མཉེས་པར་བྱེད་པར་མ་གྱུར་ཅིག་ཅེས་བྱས་སོ། །</s>
  </p>
  <p id="1853">
    <s id="1853:1">དགེ་སློང་དག་ཇི་སྙམ་དུ་སེམས། </s>
    <s id="1853:2">དེའི་ཚེ་དགེ་བསྙེན་དུ་གྱུར་པ་གང་ཡིན་པ་དེ་ནི་དྲི་ཟའི་རྒྱལ་པོ་རབ་དགའ་འདི་ཁོ་ན་ཡིན་ཏེ། </s>
  </p>
  <p id="1854">
    <s id="1854:1">དེས་དེར་ཚེ་གཅིག་ཏུ་སྐྱབས་སུ་འགྲོ་བ་དང་། བསླབ་པའི་གཞི་རྣམས་བསྲུངས་ནས་འཆི་ཀར་སྨོན་ལམ་བཏབ་པའི་ལས་དེའི་རྣམ་པར་སྨིན་པས་འདི་གང་དང་གང་དུ་སྐྱེས་པ་དེ་དང་དེར་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེས་ཏེ</s>
  </p>
  <p id="1855">
    <s id="1855:1">དགེ་སློང་དག་ང་ཡང་དག་པར་རྫོགས་པའི་སངས་རྒྱས་འོད་སྲུང་དང་ཤིན་ཏུ་མཉམ་པ་དང་། ཤུགས་མཉམ་པ་དང་། མཛད་པ་མཉམ་པ་དང་། ཐབས་མཉམ་པ་བརྙེས་པར་གྱུར་ནས། </s>
  </p>
  <p id="1856">
    <s id="1856:1">འདིས་ང་མཉེས་པར་བྱས་ཏེ་མི་མཉེས་པར་མ་བྱས་སོ། །</s>
  </p>
  <p id="1857">
    <s id="1857:1">དེ་ནས་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ། བཙུན་པ་བཅོམ་ལྡན་འདས་ཀྱིས་འཆི་ཀའི་ན་ཚ་དང་ལྡན་པ་ན་གདུལ་བའི་དབང་གིས་འདི་ལྟ་བུར་འོ་བརྒྱལ་བར་གྱུར་པ་ལ་གཟིགས། </s>
  </p>
  <p id="1858">
    <s id="1858:1">བཅོམ་ལྡན་འདས་ཀྱིས་བཀའ་སྩལ་པ། ད་ལྟར་འབའ་ཞིག་མ་ཡིན་ཏེ་</s>
  </p>
  <p id="1859">
    <s id="1859:1">འདས་པའི་དུས་ན་ཡང་ང་འཆི་ཀའི་ན་ཚ་དང་ལྡན་པ་ན་གདུལ་བར་བྱ་བའི་ཕྱིར་ཇི་ལྟར་སྡུག་བསྔལ་ཆེན་པོ་དང་ལྡན་པར་གྱུར་པ་དེ་ཉོན་ཅིག །</s>
  </p>
  <p id="1860">
    <s id="1860:1">དགེ་སློང་དག་སྔོན་བྱུང་བ་འདས་པའི་དུས་ན་གྲོང་ཁྱེར་ཐུབ་མེད་རྒྱལ་ཞེས་བྱ་བ་ན་རྒྱལ་པོ་རྒྱལ་བ་པོ་ཞེས་བྱ་བ་རྒྱལ་པོ་བྱེད་དེ། </s>
  </p>
  <p id="1861">
    <s id="1861:1">ཕྱི་ཞིག་ན་དེའི་བཙུན་མོ་ལ་བུ་ཆགས་ནས་དེ་ཟླ་བ་དགུའམ་བཅུ་ལོན་པ་དང་། <ref folio="F.295.a"/>བུ་གཟུགས་བཟང་ཞིང་བལྟ་ན་སྡུག་ལ་མཛེས་པ་ཞིག་བཙས་ཏེ། </s>
  </p>
  <p id="1862">
    <s id="1862:1">དེའི་བཙས་སྟོན་རྒྱས་པར་བྱས་ནས་ཁྱེའུ་འདིའི་མིང་ཇི་སྐད་གདགས་ཞེས་མིང་འདོགས་པར་བྱེད་དེ། </s>
  </p>
  <p id="1863">
    <s id="1863:1">ཁྱེའུ་འདི་རྒྱལ་པོའི་སྲས་ཡིན་པས་ན་ཁྱེའུ་འདིའི་མིང་རྣམ་པར་རྒྱལ་བ་ཞེས་གདགས་སོ་ཞེས་ཟེར་རོ། །</s>
  </p>
  <p id="1864">
    <s id="1864:1">དེ་ནས་ཁྱེའུ་རྣམ་པར་རྒྱལ་བ་འོ་མ་དང་། ཞོ་དང་མར་དང་ཞུན་མར་དང་། མར་གྱི་ཉིང་གུས་བསྐྱེད་བསྲིངས་ཏེ། </s>
  </p>
  <p id="1865">
    <s id="1865:1">དེ་གང་གི་ཚེ་ཆེར་སྐྱེས་པ་དེའི་ཚེ་ཁྱེའུ་དེ་ཡི་གེ་སློབ་ཏུ་བཅུག་སྟེ། </s>
  </p>
  <p id="1866">
    <s id="1866:1">རྒྱལ་རིགས་སྤྱི་བོ་ནས་དབང་བསྐུར་བའི་རྒྱལ་པོ་རྣམས་ཀྱི་བཟོའི་གནས་དང་། ལས་ཀྱི་གནས་ཐ་དད་པ་འདི་ལྟ་སྟེ། </s>
  </p>
  <p id="1867">
    <s id="1867:1">གླང་པོ་ཆེ་ཞོན་པ་དང་། རྟ་ཞོན་པ་དང་། མཚོན་ཆ་བཅང་བ་དང་འཕོང་དང་མདུན་དུ་བསྣུར་བ་དང་། ཕྱིར་བསྣུར་བ་དང་། གཡུལ་ལས་ཐར་བར་བྱ་བ་དང་། ལྕགས་ཀྱུས་གཟུང་བ་དང་། ཞགས་པས་གཟུང་བ་དང་། མདའ་བོ་ཆེ་འཕང་བ་དང་། རྡོ་རྗེ་རྩེ་གཅིག་པ་འཕང་བ་དང་། མཚོན་རྩེ་གཅིག་པ་གདབ་པ་དང་། འཁོར་ལོ་འཕང་བ་དང་། གཅད་པ་དང་། གཤེག་པ་དང་། ལག་པས་གཟུང་བ་དང་། རྐང་པའི་སྟངས་དང་། མགོ་བོ་བསྐྱབ་པ་དང་། རྒྱང་མར་འཕང་བ་དང་། སྒྲ་གྲག་པར་འཕང་བ་དང་། གནད་དུ་འཕང་བ་དང་། གདོན་མི་ཟ་བར་ཕོག་པར་བྱ་བ་དང་། ཚབས་ཆེར་བཏང་བ་རྣམས་ཀྱང་བསླབས་ནས་གནས་ལྔ་ལ་བྱང་བར་གྱུར་ཏོ། །</s>
  </p>
  <p id="1868">
    <s id="1868:1">དེ་ནས་དེ་ཕྱི་ཞིག་ན་ཕས་དེ་ལ་བསྒོ་བ། </s>
    <s id="1868:2">ཁྱོད་ཀྱི་ཕའི་ཡུལ་འབྱོར་པ་དང་རྒྱས་པར་འདུག་གིས། </s>
    <s id="1868:3">ཡུལ་ཕྱོགས་དེ་དག་ལྟར་སོང་ཤིག་ཅེས་བྱས་ནས་</s>
  </p>
  <p id="1869">
    <s id="1869:1">ཇི་ལྟར་ཡབ་ཀྱིས་བཀའ་སྩལ་པ་དེ་བཞིན་དུ་འཚལ་ལོ་ཞེས་བྱས་ནས</s>
  </p>
  <p id="1870">
    <s id="1870:1">དེ་སྐྱེ་བོ་ཕལ་པོ་ཆེས་ཞབས་འབྲིང་བྱས་ཏེ་ཡུལ་ཕྱོགས་དག་ལྟར་སོང་ངོ་། །</s>
  </p>
  <p id="1871">
    <s id="1871:1">དེ་སོང་བའི་འོག་ཏུ་རྒྱལ་པོ་རྒྱལ་བ་པོ་དུས་ལས་འདས་ནས་བློན་པོ་རྣམས་ཀྱིས་རྒྱལ་པོའི་བུ་དེ་ལ་ཕོ་ཉ་བཏང་ནས། </s>
  </p>
  <p id="1872">
    <s id="1872:1">ཁྱོད་ཀྱི་ཡབ་ནོངས་ཀྱིས་སླར་གཤེགས་ཏེ་ཡབ་ཀྱི་རྒྱལ་སྲིད་བསྐྱང་དུ་གསོལ་ཞེས་སྤྲིང་ངོ་། །</s>
  </p>
  <p id="1873">
    <s id="1873:1">རྒྱལ་པོའི་བུ་དེ་ཡང་བྱམས་པའི་རང་བཞིན་ཅན་སྙིང་རྗེ་དང་ལྡན་པ། སེམས་ཅན་ལ་བྱམས་པ་ཞིག་སྟེ། </s>
  </p>
  <p id="1874">
    <s id="1874:1">དེ་ཐོས་མ་ཐག་ཏུ་དེས་ཀྱང་བློན་པོ་རྣམས་ལ་ཕོ་ཉ་བཏང་ནས་སྣ་གཅིག་ཅིག་རུང་སྟེ། </s>
  </p>
  <p id="1875">
    <s id="1875:1">གལ་ཏེ་ངའི་ཡབ་ཀྱི་ཡུལ་ཁམས་ན་སེམས་ཅན་ཇི་སྙེད་གནས་པ་དེ་དག་ཁྱོད་ཀྱིས་དགེ་བ་བཅུའི་ལས་ཀྱི་ལམ་ལ་བཀོད་ན་</s>
  </p>
  <p id="1876">
    <s id="1876:1">ནི་ངས་ཡབ་ཀྱི་<ref folio="F.295.b"/>རྒྱལ་སྲིད་བསྐྱང་བར་བྱའོ་ཞེས་སྤྲིང་ངོ་། །</s>
  </p>
  <p id="1877">
    <s id="1877:1">དེ་ནས་བློན་པོ་རྣམས་ཀྱིས་ཡང་ཕོ་ཉས་བཟླུགས་ཏེ། </s>
  </p>
  <p id="1878">
    <s id="1878:1">ཇོ་བོ་ཇི་ལྟར་བཞེད་པ་བཞིན་དུ་བདག་ཅག་གིས་བགྱི་བར་འཚལ་ལོ་ཞེས་སྤྲིང་ནས། </s>
  </p>
  <p id="1879">
    <s id="1879:1">དེ་དག་གིས་སྤྱན་དྲངས་ཏེ་རྒྱལ་སར་བཅུག་ནས་དེ་སྦྱིན་པ་དག་སྦྱིན་ཞིང་བསོད་ནམས་དག་བྱེད་པ་ལ་ཞུགས་ཏེ། </s>
  </p>
  <p id="1880">
    <s id="1880:1">ཟས་འདོད་པ་ལ་ནི་ཟས་སྦྱིན་པར་བྱེད། </s>
  </p>
  <p id="1881">
    <s id="1881:1">སྐོམ་འདོད་པ་ལ་ནི་སྐོམ་སྦྱིན་པར་བྱེད། </s>
  </p>
  <p id="1882">
    <s id="1882:1">གོས་འདོད་པ་ལ་ནི་གོས་སྦྱིན་པར་བྱེད། </s>
  </p>
  <p id="1883">
    <s id="1883:1">རྒྱན་འདོད་པ་ལ་ནི་རྒྱན་སྦྱིན་པར་བྱེད། </s>
  </p>
  <p id="1884">
    <s id="1884:1">བཞོན་པ་འདོད་པ་ལ་ནི་བཞོན་པ་སྦྱིན་པར་བྱེད། </s>
  </p>
  <p id="1885">
    <s id="1885:1">ཡོ་བྱད་གཞན་འདོད་པ་ལ་ནི་ཡོ་བྱད་གཞན་སྦྱིན་པར་བྱེད་ཅིང་ནད་པ་གསོ་བའི་ནད་བྲང་བཅས་ཏེ་ཡོ་བྱད་ཐམས་ཅད་སྦྱར་ནས། </s>
  </p>
  <p id="1886">
    <s id="1886:1">སྨན་པ་རྣམས་དང་། ནད་གཡོག་རྣམས་བསྐོས་ཏེ། </s>
  </p>
  <p id="1887">
    <s id="1887:1">ནད་པ་རྣམས་དང་། </s>
    <s id="1887:2">མགོན་མེད་པ་རྣམས་ཀྱི་རིམ་གྲོ་བྱེད་དོ། །</s>
  </p>
  <p id="1888">
    <s id="1888:1">བཟའ་བ་དང་བཅའ་བ་མང་པོ་དག་ཀྱང་སྟ་གོན་བྱས་ཏེ། </s>
  </p>
  <p id="1889">
    <s id="1889:1">ནམ་མཁའ་ལ་གནས་པ་དང་། ཆུ་ན་གནས་པ་དང་། ཐང་ལ་གནས་པའི་སྲོག་ཆགས་རྣམས་ལ་སྦྱིན་པར་བྱེད་དོ། །</s>
  </p>
  <p id="1890">
    <s id="1890:1">འཇིག་རྟེན་དག་ཀྱང་དགེ་བ་བཅུའི་ལས་ཀྱི་ལམ་ལ་འགོད་པར་བྱེད་དེ། </s>
  </p>
  <p id="1891">
    <s id="1891:1">དེར་དགེ་བ་བཅུའི་ལས་ཀྱི་ལམ་ཡང་དག་པར་བླངས་པའི་རྒྱུས་སེམས་ཅན་ཕལ་ཆེར་ལྷའི་ནང་དུ་སྐྱེས་སོ། །</s>
  </p>
  <p id="1892">
    <s id="1892:1">དེ་དག་དེར་སྐྱེས་པས་ལྷའི་གནས་རྣམས་གང་བར་གྱུར་ཏོ། །</s>
  </p>
  <p id="1893">
    <s id="1893:1">དེ་ནས་ལྷའི་དབང་པོ་བརྒྱ་བྱིན་གྱིས་བསམས་པ། </s>
    <s id="1893:2">རྒྱུ་གཉིས་ཀྱིས་ན་ལྷའི་གནས་རྣམས་གང་བར་འགྱུར་ཏེ། </s>
  </p>
  <p id="1894">
    <s id="1894:1">དེ་བཞིན་གཤེགས་པ་འབྱུང་བ་དང་། འཁོར་ལོས་སྒྱུར་བ་འབྱུང་བ་འདི་གཉིས་ཡིན་ན། </s>
  </p>
  <p id="1895">
    <s id="1895:1">ཅི་ད་ལྟར་དེ་བཞིན་གཤེགས་པ་འཇིག་རྟེན་དུ་བྱུང་ངམ། འོན་ཏེ་འཁོར་ལོས་སྒྱུར་བ་འཇིག་རྟེན་དུ་བྱུང་ཞིག་གུ་སྙམ་མོ། །</s>
  </p>
  <p id="1896">
    <s id="1896:1">དེ་ནས་དེས་བལྟས་ན་དེ་བཞིན་གཤེགས་པ་ཡང་འཇིག་རྟེན་དུ་མ་བྱུང་། </s>
  </p>
  <p id="1897">
    <s id="1897:1">འཁོར་ལོས་སྒྱུར་བའི་རྒྱལ་པོ་ཡང་འཇིག་རྟེན་དུ་མ་བྱུང་ངོ་། །</s>
  </p>
  <p id="1898">
    <s id="1898:1">འོ་ན་སུའི་མཐུས་ལྷའི་གནས་གང་བར་གྱུར་སྙམ་སྟེ། </s>
  </p>
  <p id="1899">
    <s id="1899:1">དེས་བལྟས་ན་རྒྱལ་པོ་རྣམ་པར་རྒྱལ་བའི་མཐུས་དེ་ལྟར་གྱུར་པར་མཐོང་ནས་ལྷའི་དབང་པོ་བརྒྱ་བྱིན་གྱིས་བསམས་པ། </s>
    <s id="1899:2">འདི་ཅི་ཞིག་སྒྲུབ་ཅིང་འདུག་སྙམ་སྟེ། </s>
  </p>
  <p id="1900">
    <s id="1900:1">དེས་བལྟས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་སྒྲུབ་པར་མཐོང་ངོ་། །</s>
  </p>
  <p id="1901">
    <s id="1901:1">དེ་ནས་ལྷའི་དབང་པོ་བརྒྱ་བྱིན་གྱིས་བསམས་པ། </s>
    <s id="1901:2">རེ་ཞིག་འདི་<ref folio="F.296.a"/>སེམས་ཅན་བརྟན་པོ་ཡིན་ནམ། འོན་ཏེ་སེམས་ཅན་མི་བརྟན་པ་ཡིན་པ་དེ་བརྟགས་ལ་གལ་ཏེ་</s>
    <s id="1901:3">སེམས་ཅན་བརྟན་པོ་ཞིག་ཡིན་ན་</s>
  </p>
  <p id="1902">
    <s id="1902:1">ནི་འདི་ལ་མཆོད་པ་བྱའོ། །</s>
  </p>
  <p id="1903">
    <s id="1903:1">དེ་སྟེ་སེམས་ཅན་མི་བརྟན་པ་ཞིག་ཡིན་ན་</s>
  </p>
  <p id="1904">
    <s id="1904:1">ནི་འདི་བརྟན་པོར་འགྱུར་བར་བྱའོ་སྙམ་དུ་བསམས་ནས་</s>
  </p>
  <p id="1905">
    <s id="1905:1"> ལྷའི་དབང་པོ་བརྒྱ་བྱིན་གྱིས་ཡུལ་དེར་སེམས་ཅན་མང་པོ་སྤྲུལ་ནས་</s>
  </p>
  <p id="1906">
    <s id="1906:1">སྤྲུལ་པ་དེ་དག་གིས་བློན་པོ་དེ་དག་ལ་སྨྲས་པ། </s>
    <s id="1906:2">གལ་ཏེ་རྒྱལ་པོ་འདིས་བདག་ཅག་ཟས་དང་སྐོམ་གྱིས་ཚིམ་པར་བྱེད་ན་</s>
  </p>
  <p id="1907">
    <s id="1907:1">ནི་དེའི་འོག་ཏུ་བདག་ཅག་གིས་ཀྱང་དགེ་བ་བཅུའི་ལས་ཀྱི་ལམ་ཡང་དག་པར་བླངས་ཏེ་</s>
  </p>
  <p id="1908">
    <s id="1908:1"> གནས་པར་བྱའོ། །</s>
  </p>
  <p id="1909">
    <s id="1909:1">དེ་ནས་བློན་པོ་རྣམས་ཀྱིས་རྒྱལ་པོ་རྣམ་པར་རྒྱལ་བ་ལ་གསོལ་ཏོ། །</s>
  </p>
  <p id="1910">
    <s id="1910:1">དེ་ནས་རྒྱལ་པོ་རྣམ་པར་རྒྱལ་བས་སྤྲུལ་པ་དེ་དག་བཀུག་སྟེ་བསྒོ་བ་ངས་ཁྱེད་ཟས་དང་སྐོམ་གྱིས་ཚིམ་པར་བྱའོ། །</s>
  </p>
  <p id="1911">
    <s id="1911:1">སྤྲུལ་པ་རྣམས་ཀྱིས་སྨྲས་པ། ལྷ་ཁྱོད་ཀྱིས་བདག་ཅག་ཟས་དང་སྐོམ་གྱིས་ཚིམ་པར་བྱེད་མི་ནུས་ཏེ། </s>
  </p>
  <p id="1912">
    <s id="1912:1">བདག་ཅག་ནི་གསར་དུ་བསད་པའི་མི་ཤ་ནི་ཟ། </s>
  </p>
  <p id="1913">
    <s id="1913:1">མི་ཁྲག་ནི་འཐུང་ངོ་། །</s>
  </p>
  <p id="1914">
    <s id="1914:1">དེ་ནས་རྒྱལ་པོས་བསམས་པ། འདི་དག་ནི་མི་མ་ཡིན་ཏེ། </s>
  </p>
  <p id="1915">
    <s id="1915:1">འདི་དག་ནི་མི་མ་ཡིན་པ་ཡིན་ལ། ཤ་དང་ཁྲག་འདི་ལྟ་བུ་ནི་མ་བསད་ཀྱི་བར་དུ་མི་རྙེད་དོ། །</s>
  </p>
  <p id="1916">
    <s id="1916:1">འོན་ཀྱང་གལ་ཏེ་འདི་རྣམས་དགེ་བ་བཅུའི་ལས་ཀྱི་ལམ་ཡང་དག་པར་བླངས་ཏེ་གནས་པར་གྱུར་ན། </s>
  </p>
  <p id="1917">
    <s id="1917:1">བདག་གི་ཤ་དང་ཁྲག་གིས་ཚིམ་པར་བྱའོ་སྙམ་དུ་བསམས་ནས་</s>
  </p>
  <p id="1918">
    <s id="1918:1">བྱང་ཆུབ་སེམས་དཔའ་དེས་སྤྲུལ་པ་རྣམས་ལ་སྨྲས་པ། </s>
    <s id="1918:2">གལ་ཏེ་ཁྱེད་དགེ་བ་བཅུའི་ལས་ཀྱི་ལམ་ཡང་དག་པར་བླངས་ཏེ་</s>
  </p>
  <p id="1919">
    <s id="1919:1"> གནས་པར་བྱེད་ན་</s>
  </p>
  <p id="1920">
    <s id="1920:1">ངས་ང་རང་གི་ཤ་དང་ཁྲག་གིས་ཚིམ་པར་བྱའོ། །</s>
  </p>
  <p id="1921">
    <s id="1921:1">སྤྲུལ་པ་རྣམས་ཀྱིས་སྨྲས་པ། ཁྱོད་ཇི་ལྟར་བཞེད་པ་བཞིན་དུ་བགྱིའོ། །</s>
  </p>
  <p id="1922">
    <s id="1922:1">དེ་ནས་དེ་ཐོས་མ་ཐག་ཏུ་བྱང་ཆུབ་སེམས་དཔས་ལུས་ཐོག་ཐག་ནས་ཤ་རྣམས་བཅད་དེ་དེ་</s>
  </p>
  <p id="1923">
    <s id="1923:1">དག་ལ་བྱིན་ནས་</s>
  </p>
  <p id="1924">
    <s id="1924:1">བླ་ན་</s>
  </p>
  <p id="1925">
    <s id="1925:1">མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་བཏབ་པ། </s>
    <s id="1925:2">ཀྱེ་མ་དགེ་བའི་རྩ་བ་འདིས་བདག་འཇིག་རྟེན་ལོང་བ། འདྲེན་པ་མེད་པ། སྟོན་པ་མེད་པར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། </s>
    <s id="1925:3">བདེ་བར་གཤེགས་པ། <ref folio="F.296.b"/>འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་</s>
  </p>
  <p id="1926">
    <s id="1926:1">མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་སུ་གྱུར་ཅིག་ཅེས་</s>
    <s id="1926:2">བླ་ན་</s>
  </p>
  <p id="1927">
    <s id="1927:1">མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་བཏབ་ནས་</s>
  </p>
  <p id="1928">
    <s id="1928:1">སྤྲུལ་པ་དེ་དག་ཐམས་ཅད་དགེ་བ་བཅུའི་ལས་ཀྱི་ལམ་ལ་བཀོད་དོ། །</s>
  </p>
  <p id="1929">
    <s id="1929:1">དེ་ནས་ལྷའི་དབང་པོ་བརྒྱ་བྱིན་གྱིས་བསམས་པ། </s>
    <s id="1929:2">བྱང་ཆུབ་སེམས་དཔའ་འདིས་ནི་མཆོག་ཏུ་དཀའ་བ་བྱས་མོད་ཀྱི། </s>
    <s id="1929:3">འོན་ཀྱང་བདག་གིས་འདིའི་ལུས་སྔ་མཁོ་བཞིན་དུ་འགྱུར་བར་བྱེད་མ་ནུས་སོ། །</s>
  </p>
  <p id="1930">
    <s id="1930:1">གཞན་ཡང་འདིའི་སྤྲོ་བ་བསྐྱེད་དགོས་སོ་སྙམ་ནས་</s>
  </p>
  <p id="1931">
    <s id="1931:1">བྱང་ཆུབ་སེམས་དཔའ་དེ་ལ་སྨྲས་པ། </s>
    <s id="1931:2">གྲོགས་པོ་དག་ཁྱོད་ཤ་རྣམས་གཅོད་པ་དང་། ཆུ་བ་དང་རྩ་བྲང་བྲེང་རྣམས་གཅོད་པ་དང་། ཅུང་ཟད་ཙམ་ཡང་སེམས་མི་དགའ་བ་ལྟ་ཡོད་དམ། </s>
    <s id="1931:3">བྱང་ཆུབ་སེམས་དཔས་སྨྲས་པ། </s>
    <s id="1931:4">ཀྱེ་ང་ནི་ཤ་རྣམས་གཅོད་པ་དང་། ཆུ་བ་དང་རྩ་བྲང་བྲེང་རྣམས་གཅོད་པ་ན་ཅུང་ཟད་ཀྱང་སེམས་མི་དགའ་བ་མེད་དེ་</s>
  </p>
  <p id="1932">
    <s id="1932:1">བདག་ཉིད་ཕོངས་པ་མཐོང་ན་</s>
  </p>
  <p id="1933">
    <s id="1933:1">ལྷག་པར་ཡང་སེམས་ཅན་དམྱལ་བ་དང་། དུད་འགྲོ་དང་། ཡི་དགས་སུ་སྐྱེ་བའི་སེམས་ཅན་རྣམས་ལ་སྙིང་རྗེ་སྐྱེས་སོ། །</s>
  </p>
  <p id="1934">
    <s id="1934:1">བརྒྱ་བྱིན་གྱིས་སྨྲས་པ། གྲོགས་པོ་ཁྱོད་ཇི་ལྟར་ཡིད་ཆེས་པར་རུང་། </s>
  </p>
  <p id="1935">
    <s id="1935:1">བྱང་ཆུབ་སེམས་དཔས་སྨྲས་པ། ངས་གྲོགས་པོ་ཁྱེད་བདེན་པ་བསྐུལ་བས་རངས་པར་བྱའོ་ཞེས་བྱས་ནས་</s>
    <s id="1935:2">བྱང་ཆུབ་སེམས་དཔས་བདེན་པ་བསྐུལ་བ་བྱས་ཏེ། </s>
  </p>
  <p id="1936">
    <s id="1936:1">བདེན་པ་དང་བདེན་པའི་ཚིག་གང་གིས་ཇི་ལྟར་བདག་གི་ཤ་རྣམས་གཅོད་པ་དང་། ཆུ་བ་དང་། རྩ་བྲང་བྲེང་རྣམས་གཅོད་པ་ན་ཅུང་ཟད་ཀྱང་སེམས་མི་དགའ་བ་མེད་ན</s>
  </p>
  <p id="1937">
    <s id="1937:1">བདེན་པ་དང་བདེན་པའི་ཚིག་དེས་བདག་གི་ལུས་འདི་སྔ་མཁོ་བཞིན་དུ་གྱུར་ཅིག་ཅེས་བྱས་ནས། </s>
  </p>
  <p id="1938">
    <s id="1938:1">དེ་སྐད་བརྗོད་མ་ཐག་ཏུ་བྱང་ཆུབ་སེམས་དཔའི་ལུས་དེ་སྔ་མཁོ་བཞིན་དུ་གྱུར་ཏོ། །</s>
  </p>
  <p id="1939">
    <s id="1939:1">དེ་ནས་ལྷའི་དབང་པོ་བརྒྱ་བྱིན་གྱིས་རང་བཞིན་གྱི་གཟུགས་སུ་བསྒྱུར་ཏེ་རྐང་པ་ལ་ཕྱག་འཚལ་ནས་བཟོད་པར་གསོལ་ཏེ། </s>
  </p>
  <p id="1940">
    <s id="1940:1">གྲོགས་པོ་ཁྱོད་ལ་ངས་གཙེ་བའི་བསམ་པས་གནོད་པ་བྱས་པ་བཟོད་པར་མཛོད་ཅིག །</s>
  </p>
  <p id="1941">
    <s id="1941:1">དེ་ལྟ་མོད་ཀྱི་ཁྱོད་ཉིད་སྤྲོ་བ་བསྐྱེད་པའི་ཕྱིར་ཁྱོད་ལ་གནོད་པ་བྱས་པར་ཟད་དོ་ཞེས་སྨྲས་ནས་</s>
  </p>
  <p id="1942">
    <s id="1942:1">ལྷའི་དབང་<ref folio="F.297.a"/>པོ་བརྒྱ་བྱིན་དེ་ཉིད་དུ་མི་སྣང་བར་གྱུར་ཏོ། །</s>
  </p>
  <p id="1943">
    <s id="1943:1">དགེ་སློང་དག་ཇི་སྙམ་དུ་སེམས། </s>
    <s id="1943:2">དེའི་ཚེ་བྱང་ཆུབ་སེམས་དཔར་གྱུར་པ་བྱང་ཆུབ་སེམས་དཔའི་སྤྱོད་པ་ལ་གནས་པ་གང་ཡིན་པ་དེ་ནི་ང་ཉིད་ཡིན་ཏེ། </s>
  </p>
  <p id="1944">
    <s id="1944:1">དེའི་ཚེ་ན་ཡང་ང་འདུལ་བའི་དབང་གིས་སྡུག་བསྔལ་བར་གྱུར་ཏོ། །</s>
  </p>
  <p id="1945">
    <s id="1945:1">ད་ལྟར་ཡང་ང་འདུལ་བའི་དབང་གིས་སྡུག་བསྔལ་བར་གྱུར་ཏོ།། །།</s>
  </p>
  <p id="1946">
    <s id="1946:1">ཡོན་རབས་ཞེས་བྱ་བ་ནི། </s>
    <s id="1946:2">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="1947">
    <s id="1947:1">དེའི་ཚེ་མཉན་དུ་ཡོད་པ་ན་ཁྱིམ་བདག་ཅིག་གནས་པ་དེས་ཐབས་ཟླར་བབ་པ་ལས་ཆུང་མ་བླངས་ཏེ། </s>
  </p>
  <p id="1948">
    <s id="1948:1">དེ་དེ་དང་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་དོ། །</s>
  </p>
  <p id="1949">
    <s id="1949:1">ཕྱི་ཞིག་ན་དེས་སངས་རྒྱས་ལ་དད་པ་དང་། ཆོས་ལ་དད་པ་དང་། དགེ་འདུན་ལ་དད་པར་གྱུར་ནས་</s>
  </p>
  <p id="1950">
    <s id="1950:1">སྐྱབས་སུ་འགྲོ་བ་དང་། བསླབ་པའི་གཞི་རྣམས་བླངས་ཏེ་</s>
  </p>
  <p id="1951">
    <s id="1951:1">སྦྱིན་པ་དག་བྱིན་ཞིང་བསོད་ནམས་དག་བྱེད་པ་ལ་ཞུགས་སོ། །</s>
  </p>
  <p id="1952">
    <s id="1952:1">དེའི་ཁྱིམ་དེ་ཁྲོན་པ་དང་འདྲ་བར་གྱུར་ཏེ། </s>
  </p>
  <p id="1953">
    <s id="1953:1">ཉིན་གཅིག་བཞིན་དུ་དེའི་ཁྱིམ་དུ་དགེ་འདུན་གྱི་ཕྱིར་བསྐོས་པའི་དགེ་སློང་རྣམས་ཟན་ཟའོ། །</s>
  </p>
  <p id="1954">
    <s id="1954:1">དེ་ནས་ཕྱི་ཞིག་ན་ཁྱིམ་བདག་དེས་སངས་རྒྱས་ལ་སོགས་པ་དགེ་སློང་གི་དགེ་འདུན་སྤྱན་དྲངས་ཏེ། </s>
  </p>
  <p id="1955">
    <s id="1955:1">དེས་དེ་དག་ལ་བཟའ་བ་དང་བཅའ་བ་གཙང་མ་བཟང་པོ་མང་པོས་ཚིམ་པར་བྱས་ཏེ་ཅི་བཞེད་པ་བསྟབས་ནས། </s>
  </p>
  <p id="1956">
    <s id="1956:1">བཅོམ་ལྡན་འདས་བཤོས་གསོལ་ཟིན་ཏེ། </s>
  </p>
  <p id="1957">
    <s id="1957:1">བསྩང་སྡེར་ནི་གྱུ། ཕྱག་ནི་བཅབས་པར་རིག་ནས་སྟན་ཆེས་དམའ་བ་ཞིག་བླངས་ཏེ་ཆོས་མཉན་པའི་ཕྱིར་བཅོམ་ལྡན་འདས་ཀྱི་སྤྱན་སྔར་འདུག་གོ། །</s>
  </p>
  <p id="1958">
    <s id="1958:1">དེ་ནས་བཅོམ་ལྡན་འདས་ཀྱིས་དེའི་བསམ་པ་དང་། བག་ལ་ཉལ་དང་། ཁམས་དང་། ཤེས་པ་དང་། རང་བཞིན་ཐུགས་སུ་ཆུད་ནས་</s>
  </p>
  <p id="1959">
    <s id="1959:1">དེ་དང་འཐུན་པའི་ཆོས་བསྟན་ཏེ</s>
  </p>
  <p id="1960">
    <s id="1960:1">དེས་ན་ཁྱིམ་བདག་དེས་སྟན་དེ་ཉིད་ལ་འདུག་བཞིན་དུ་འཇིག་ཚོགས་ལ་ལྟ་བའི་རིའི་རྩེ་མོ་མཐོན་པོ་ཉི་ཤུ་ཡེ་ཤེས་རྡོ་རྗེས་བཅོམ་ནས་</s>
  </p>
  <p id="1961">
    <s id="1961:1">རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ</s>
  </p>
  <p id="1962">
    <s id="1962:1">བཅོམ་ལྡན་འདས་ཀྱིས་དེ་ལ་ཆོས་ཀྱི་གཏམ་གྱིས་ཡང་དག་པར་བསྟན། </s>
  </p>
  <p id="1963">
    <s id="1963:1">ཡང་དག་པར་འཛིན་དུ་བཅུག །</s>
  </p>
  <p id="1964">
    <s id="1964:1">ཡང་དག་པར་གཟེངས་བསྟོད། ཡང་དག་པར་དགའ་བར་མཛད་ནས་གདན་ལས་བཞེངས་<ref folio="F.297.b"/>ཏེ་གཤེགས་སོ། །</s>
  </p>
  <p id="1965">
    <s id="1965:1">དེ་ནས་ཕྱི་ཞིག་ན་དགེ་སློང་གསར་དུ་དགྲ་བཅོམ་པ་ཞིག་ཁྱིམ་དེར་དགེ་འདུན་གྱི་ཕྱིར་བསྐོས་པའི་མཆོད་སྟོན་གྱི་རེས་ལ་བབ་སྟེ་འོངས་སོ། །</s>
  </p>
  <p id="1966">
    <s id="1966:1">དེ་ཕྱི་བཞིན་དུ་གཙུག་ལག་ཁང་གི་སྣ་ལ་གཏོགས་པའི་ཕྱིར་མི་འོང་བ་ཞིག་ཀྱང་འོངས་སོ། །</s>
  </p>
  <p id="1967">
    <s id="1967:1">དེ་ནས་ཁྱིམ་བདག་དེས་དེ་</s>
  </p>
  <p id="1968">
    <s id="1968:1">གཉིས་ལ་ཟན་སྦྱིན་པར་བྱས་ནས་</s>
  </p>
  <p id="1969">
    <s id="1969:1">ཚེ་དང་ལྡན་པ་ཤཱ་རིའི་བུས་བསམས་པ། </s>
    <s id="1969:2">དགེ་སློང་དེས་ནི་ཁྱིམ་བདག་དེ་ལ་ཡོན་གྱི་རབས་གདོན་པར་མི་ནུས་སོ་སྙམ་ནས་</s>
  </p>
  <p id="1970">
    <s id="1970:1">ཁྱིམ་དེའི་ནང་དུ་སོང་སྟེ་</s>
  </p>
  <p id="1971">
    <s id="1971:1">སྟན་བཤམས་པ་ལ་འདུག་ནས</s>
  </p>
  <p id="1972">
    <s id="1972:1">དགེ་སློང་དེས་ཚེ་དང་ལྡན་པ་ཤཱ་རིའི་བུ་ལ་གསོལ་བ་བཏབ་སྟེ། </s>
  </p>
  <p id="1973">
    <s id="1973:1">གནས་བརྟན་ཡོན་གྱི་རབས་གདོན་པར་གསོལ་ཞེས་བྱས་སོ། །</s>
  </p>
  <p id="1974">
    <s id="1974:1">དེ་ནས་ཚེ་དང་ལྡན་པ་ཤཱ་རིའི་བུས་ཁྱིམ་དེར་ཡོན་གནས་ཚོགས་པ་མཐོང་ནས། </s>
  </p>
  <p id="1975">
    <s id="1975:1">དེ་ཁོ་ན་དང་འཐུན་པའི་ཡོན་གྱི་རབས་བཏོན་ནས་</s>
    <s id="1975:2">བདག་གིས་ནི་སྦྱིན་པའི་འབྲས་བུའི་ཚད་རྒྱས་པར་བརྗོད་པར་མི་ནུས་སོ། །</s>
  </p>
  <p id="1976">
    <s id="1976:1">བཅོམ་ལྡན་འདས་ནི་ཐམས་ཅད་གཟིགས་པ་ཡིན་པས་འབྲས་བུ་དང་རྣམ་པར་སྨིན་པ་མཁྱེན་ཏོ་ཞེས་སྨྲས་ཏེ། </s>
  </p>
  <p id="1977">
    <s id="1977:1">དེས་ཡོན་གྱི་རབས་བཏོན་ནས་ཁྱིམ་བདག་དེའི་ཆུང་མ་ལ་ཡང་དེ་དང་འཐུན་པའི་ཆོས་བསྟན་ཏེ། </s>
  </p>
  <p id="1978">
    <s id="1978:1">དེས་ན་ཁྱིམ་བདག་དེ་དང་ཆུང་མས་ཕྱིར་མི་འོང་བའི་འབྲས་བུ་མངོན་སུམ་དུ་བྱས་ནས་</s>
    <s id="1978:2">ཚེ་དང་ལྡན་པ་ཤཱ་རིའི་བུས་ཆོས་ཀྱི་གཏམ་གྱིས་ཡང་དག་པར་བསྟན། </s>
  </p>
  <p id="1979">
    <s id="1979:1">ཡང་དག་པར་འཛིན་དུ་བཅུག །</s>
  </p>
  <p id="1980">
    <s id="1980:1">ཡང་དག་པར་གཟེངས་བསྟོད། ཡང་དག་པར་དགའ་བར་བྱས་ནས་སྟན་ལས་ལངས་ཏེ་སོང་ངོ་། །</s>
  </p>
  <p id="1981">
    <s id="1981:1">དེ་ནས་ཕྱི་ཞིག་ན་ཁྱིམ་བདག་དེའི་བློ་སྐྱེས་པ་བདག་ཁྱིམ་ན་གནས་པས་ཆོག་གིས། </s>
    <s id="1981:2">བཅོམ་ལྡན་འདས་ཀྱི་བསྟན་པ་ལ་རབ་ཏུ་འབྱུང་ངོ་སྙམ་ནས་</s>
  </p>
  <p id="1982">
    <s id="1982:1">བཟའ་བྲན་གཉི་གས་སྦྱིན་པ་དག་བྱིན་ཞིང་བསོད་ནམས་དག་བྱས་ནས་</s>
  </p>
  <p id="1983">
    <s id="1983:1">བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ངོ་། །</s>
  </p>
  <p id="1984">
    <s id="1984:1">རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱས་ནས་</s>
    <s id="1984:2">དེ་དགྲ་བཅོམ་པ་ཁམས་གསུམ་པའི་འདོད་ཆགས་དང་བྲལ་བར་གྱུར་ཏེ། </s>
  </p>
  <p id="1985">
    <s id="1985:1">གསེར་དང་བོང་བར་མཉམ་པ། ནམ་མཁའ་དང་ལག་མཐིལ་དུ་འདྲ་བའི་སེམས་དང་ལྡན་པ། </s>
    <s id="1985:2">ཙན་དན་སྦངས་པ་ལྟ་བུར་བསིལ་བར་གྱུར་པ། </s>
    <s id="1985:3">རིག་པས་སྒོ་ངའི་སྦུབས་བཅོམ་པ། </s>
    <s id="1985:4">རིག་པ་དང་མངོན་པར་ཤེས་པ་<ref folio="F.298.a"/>དང་། སོ་སོ་ཡང་དག་པར་རིག་པ་ཐོབ་པ། </s>
    <s id="1985:5">སྲིད་པའི་རྙེད་པ་དང་། ཆགས་པ་དང་། བཀུར་སྟི་ལ་མི་ལྟ་བ། </s>
    <s id="1985:6">དབང་པོ་དང་ཉེ་དབང་དང་བཅས་པའི་ལྷ་རྣམས་ཀྱིས་མཆོད་ཅིང་རྗེད་པ་དང་གུས་པར་སྨྲ་བའི་གནས་སུ་གྱུར་ཏོ། །</s>
  </p>
  <p id="1986">
    <s id="1986:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་ཞུས་པ། </s>
    <s id="1986:2">བཙུན་པ་འདི་བཟའ་བྲན་གཉིས་ཀྱིས་སྔོན་ལས་ཅི་བགྱིས་ན་</s>
  </p>
  <p id="1987">
    <s id="1987:1">ལས་དེའི་རྣམ་པར་སྨིན་པས་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེས་ཏེ</s>
  </p>
  <p id="1988">
    <s id="1988:1">འདི་གཉིས་ཀྱིས་བཅོམ་ལྡན་འདས་ཀྱང་མཉེས་པར་བགྱིས་ཏེ་</s>
  </p>
  <p id="1989">
    <s id="1989:1">མི་མཉེས་པར་མ་བགྱིས་ལ་བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ནས་</s>
  </p>
  <p id="1990">
    <s id="1990:1">ཉོན་མོངས་པ་ཐམས་ཅད་སྤངས་ཏེ་</s>
  </p>
  <p id="1991">
    <s id="1991:1">དགྲ་བཅོམ་པ་ཉིད་མངོན་སུམ་དུ་བགྱིས་ལགས། </s>
    <s id="1991:2">བཅོམ་ལྡན་འདས་ཀྱིས་བཀའ་སྩལ་པ། སྨོན་ལམ་གྱི་དབང་ལས་གྱུར་ཏོ། །</s>
  </p>
  <p id="1992">
    <s id="1992:1">གསོལ་པ། བཙུན་པ་འདི་གཉིས་ཀྱིས་སྨོན་ལམ་གང་དུ་བཏབ་ལགས། </s>
    <s id="1992:2">བཀའ་སྩལ་པ། དགེ་སློང་དག་སྔོན་བྱུང་བ་འདས་པའི་དུས་ན་བསྐལ་པ་བཟང་པོ་འདི་ཉིད་ལ་སྐྱེ་དགུའི་ཚེ་ལོ་ཉི་ཁྲི་ཐུབ་པ་ན་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་གདུལ་བྱའི་ཁ་ལོ་སྒྱུར་བ་བླ་ན་</s>
  </p>
  <p id="1993">
    <s id="1993:1">མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ</s>
  </p>
  <p id="1994">
    <s id="1994:1">དེའི་གསུང་རབ་ལ་འདི་གཉིས་རབ་ཏུ་བྱུང་ནས་དེར་འདི་གཉིས་ཀྱིས་སྦྱིན་པ་དག་སྦྱིན་ཞིང་བསོད་ནམས་དག་བྱས་ཏེ། </s>
  </p>
  <p id="1995">
    <s id="1995:1">ཚེ་གཅིག་ཏུ་ཚངས་པར་སྤྱོད་པ་སྤྱད་ནས་</s>
  </p>
  <p id="1996">
    <s id="1996:1">འཆི་ཀར་སྨོན་ལམ་བཏབ་པ། </s>
    <s id="1996:2">ཀྱེ་མ་དགེ་བའི་རྩ་བ་འདིས་བདག་ཅག་གཉིས་གང་དང་གང་དུ་སྐྱེ་བར་འགྱུར་བ་དེ་དང་དེར་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེ་བར་ཤོག་ཤིག །</s>
    <s id="1996:3">ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ་བདག་ཅག་གཉིས་ཀྱིས་མཉེས་པར་བྱེད་པར་གྱུར་ཅིག །</s>
  </p>
  <p id="1997">
    <s id="1997:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="1998">
    <s id="1998:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག་ཅེས་བྱས་སོ། །</s>
  </p>
  <p id="1999">
    <s id="1999:1">དགེ་སློང་དག་<ref folio="F.298.b"/>ཇི་སྙམ་དུ་སེམས། </s>
    <s id="1999:2">དེའི་ཚེ་ཡང་དག་པར་རྫོགས་པའི་སངས་རྒྱས་འོད་སྲུང་གི་གསུང་རབ་ལ་རབ་ཏུ་བྱུང་བའི་བཟའ་བྲན་དེ་གཉིས་ནི་རབ་ཏུ་བྱུང་བ་འདི་གཉིས་ཁོ་ན་ཡིན་ཏེ</s>
  </p>
  <p id="2000">
    <s id="2000:1">དེ་གཉིས་ཀྱིས་དེར་རབ་ཏུ་བྱུང་ནས་སྦྱིན་པ་དག་སྦྱིན་ཞིང་བསོད་ནམས་དག་བྱས་ཏེ། </s>
  </p>
  <p id="2001">
    <s id="2001:1">ཚེ་གཅིག་ཏུ་ཚངས་པར་སྤྱོད་པ་བསྲུངས་ནས་འཆི་ཀར་སྨོན་ལམ་བཏབ་པའི་ལས་དེའི་རྣམ་པར་སྨིན་པས་གང་དང་གང་དུ་སྐྱེས་པ་དེ་དང་དེར་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེས་ཏེ</s>
  </p>
  <p id="2002">
    <s id="2002:1">འདི་གཉིས་ཀྱིས་ང་མཉེས་པར་བྱས་ཏེ་</s>
  </p>
  <p id="2003">
    <s id="2003:1">མི་མཉེས་པར་མ་བྱས་ལ། </s>
    <s id="2003:2">ང་ཉིད་ཀྱི་བསྟན་པ་ལ་རབ་ཏུ་བྱུང་ནས་</s>
  </p>
  <p id="2004">
    <s id="2004:1">ཉོན་མོངས་པ་ཐམས་ཅད་སྤངས་ཏེ་</s>
  </p>
  <p id="2005">
    <s id="2005:1">དགྲ་བཅོམ་པ་ཉིད་མངོན་སུམ་དུ་བྱས་སོ།། །།</s>
  </p>
  <p id="2006">
    <s id="2006:1">ལས་བརྒྱ་ཐམ་པ། བམ་པོ་ཉི་ཤུ་དྲུག་པ། </s>
    <s id="2006:2">རྒན་ཞུགས་གཉིས་ཞེས་བྱ་བ་དེ་ལ། རྒན་ཞུགས་དང་པོ་ནི། </s>
    <s id="2006:3">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="2007">
    <s id="2007:1">དེ་ན་གང་གི་ཚེ་ཁྱིམ་བདག་མགོན་མེད་ཟས་སྦྱིན་གྱིས་རྒྱལ་བུ་རྒྱལ་བྱེད་ཀྱི་ཚལ་དུ་གཙུག་ལག་ཁང་རྣམ་པ་ཐམས་ཅད་ཡོངས་སུ་རྫོགས་པར་བྱེད་དུ་བཅུག་ནས་</s>
  </p>
  <p id="2008">
    <s id="2008:1">སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཕུལ་ཏེ</s>
  </p>
  <p id="2009">
    <s id="2009:1">སྦྱིན་པ་དག་སྦྱིན་ཞིང་བསོད་ནམས་དག་བྱེད་པ་ལ་ཞུགས་པ་</s>
    <s id="2009:2">དེའི་ཚེ་མཉན་དུ་ཡོད་པ་དེ་ཉིད་ན་ཁྱིམ་བདག་གཞན་ཞིག་གནས་པ་དེས་བསམས་པ། </s>
    <s id="2009:3">བདག་གིས་ཁྱིམ་བདག་མགོན་མེད་ཟས་སྦྱིན་འདི་སྦྱིན་པ་གཏོང་བས་ཟིལ་གྱིས་ནོན་པར་འགྱུར་བའི་ཐབས་ལྟ་ཅི་ཡོད་སྙམ་མོ། །</s>
  </p>
  <p id="2010">
    <s id="2010:1">དེ་ནས་དེས་བསམས་པ། </s>
    <s id="2010:2">མ་ལ་བདག་གིས་རྒྱ་མཚོའི་ནང་དུ་འགྲོ་བའི་དོན་བསྒྲུབས་ལ། གལ་ཏེ་བདག་གིས་དེར་རྒྱ་མཚོའི་གྲུ་བོ་ཆེའི་དོན་གྲུབ་པར་གྱུར་ཏེ་</s>
  </p>
  <p id="2011">
    <s id="2011:1">ཕྱིར་འོངས་ན་</s>
  </p>
  <p id="2012">
    <s id="2012:1">ནི་དེ་ལྟ་ན་བདག་གིས་ཁྱིམ་བདག་མགོན་མེད་ཟས་སྦྱིན་སྦྱིན་པ་གཏོང་བས་ཟིལ་གྱིས་གནོན་པར་ནུས་སོ་སྙམ་མོ། །</s>
  </p>
  <p id="2013">
    <s id="2013:1">དེ་ནས་དེ་རྒྱ་མཚོ་ཆེན་པོའི་ནང་དུ་ཞུགས་ནས་རིན་པོ་ཆེའི་གླིང་དུ་འགྲོ་བ་བསྒྲུབས་ཏེ་རྒྱ་མཚོའི་གྲུ་བོ་ཆེའི་དོན་གྲུབ་ནས་མཉན་དུ་ཡོད་པར་ཕྱིན་ཏོ། །</s>
  </p>
  <p id="2014">
    <s id="2014:1">དེ་དེར་འོངས་ནས་སྦྱིན་པ་དག་སྦྱིན་ཞིང་བསོད་ནམས་དག་བྱེད་པ་ལ་ཞུགས་ནས། </s>
  </p>
  <p id="2015">
    <s id="2015:1">འོན་ཀྱང་ཁྱིམ་བདག་མགོན་མེད་ཟས་སྦྱིན་ཟིལ་གྱིས་མནན་པར་མ་ནུས་སོ། །</s>
  </p>
  <p id="2016">
    <s id="2016:1">དེ་ནས་ཕྱི་ཞིག་ན་ཁྱིམ་བདག་<ref folio="F.299.a"/>དེས་ཚེ་དང་ལྡན་པ་ཤཱ་རིའི་བུ་ལ་དྲིས་པ། </s>
    <s id="2016:2">བཙུན་པ་ཤཱ་རིའི་བུ་ཐབས་ཅི་ཞིག་གིས་ཁྱིམ་བདག་མགོན་མེད་ཟས་སྦྱིན་དགེ་བ་བགྱིས་པས་ཟིལ་གྱིས་གནོན་པར་ནུས། </s>
  </p>
  <p id="2017">
    <s id="2017:1">ཚེ་དང་ལྡན་པ་ཤཱ་རིའི་བུས་སྨྲས་པ། ཁྱིམ་བདག་མགོན་མེད་ཟས་སྦྱིན་ནི་བསོད་ནམས་ཅན་ཆེ་བར་གྲགས་པ་ཡིན་ཏེ། </s>
  </p>
  <p id="2018">
    <s id="2018:1">དེས་ནི་གཏེར་བདག་པོ་ཡོད་པ་དང་། བདག་པོ་མེད་པ་དང་། ཆུ་ན་ཡོད་པ་དང་། སྐམ་ལ་ཡོད་པ་དང་། རིང་བ་དང་། ཉེ་བ་རྣམས་ཀྱང་མཐོང་བས་ན་</s>
    <s id="2018:2">དེ་ནི་ཁྱོད་ཀྱིས་སྦྱིན་པ་བཏང་བས་ཟིལ་གྱིས་གནོན་པར་མི་ནུས་ཏེ</s>
  </p>
  <p id="2019">
    <s id="2019:1">བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ན་དེ་འབའ་ཞིག་གིས་ཁྱོད་ཀྱིས་ཟིལ་གྱིས་མནན་པར་ནུས་སོ། །</s>
  </p>
  <p id="2020">
    <s id="2020:1">དེ་ནས་དེ་ཐོས་མ་ཐག་ཏུ་ཁྱིམ་བདག་དེས་སྦྱིན་པ་དག་སྦྱིན་ཞིང་བསོད་ནམས་དག་བྱས་ནས་བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ངོ་། །</s>
  </p>
  <p id="2021">
    <s id="2021:1">དེ་རབ་ཏུ་བྱུང་སྟེ། </s>
  </p>
  <p id="2022">
    <s id="2022:1">བརྩོན་པ་དང་། བསྒྲུབ་པ་དང་། འབད་པས་ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བྱས་ཏེ། </s>
  </p>
  <p id="2023">
    <s id="2023:1">དེ་དགྲ་བཅོམ་པ་ཁམས་གསུམ་པའི་འདོད་ཆགས་དང་བྲལ་བར་གྱུར་ནས་</s>
  </p>
  <p id="2024">
    <s id="2024:1">གསེར་དང་བོང་བར་མཉམ་པ། ནམ་མཁའ་དང་ལག་མཐིལ་དུ་འདྲ་བའི་སེམས་དང་ལྡན་པ། </s>
    <s id="2024:2">ཙན་དན་སྦངས་པ་ལྟ་བུར་བསིལ་བར་གྱུར་པ། </s>
    <s id="2024:3">རིག་པས་སྒོ་ངའི་སྦུབས་བཅོམ་པ། </s>
    <s id="2024:4">རིག་པ་དང་། མངོན་པར་ཤེས་པ་དང་། སོ་སོ་ཡང་དག་པར་རིག་པ་ཐོབ་པ། </s>
    <s id="2024:5">སྲིད་པའི་རྙེད་པ་དང་ཆགས་པ་དང་། བཀུར་སྟི་ལ་མི་ལྟ་བ། </s>
    <s id="2024:6">དབང་པོ་དང་ཉེ་དབང་དང་བཅས་པའི་ལྷ་རྣམས་ཀྱིས་མཆོད་ཅིང་རྗེད་པ་དང་གུས་པར་སྨྲ་བའི་གནས་སུ་གྱུར་ཏོ། །</s>
  </p>
  <p id="2025">
    <s id="2025:1">དེ་ནས་ཁྱིམ་བདག་མགོན་མེད་ཟས་སྦྱིན་གྱིས་ཁྱིམ་བདག་ཆེ་གེ་མོ་ཞིག་གིས་ཁྱོད་ཟིལ་གྱིས་མནན་པར་བྱ་བའི་ཕྱིར་སངས་རྒྱས་ཀྱི་བསྟན་པ་ལ་རབ་ཏུ་བྱུང་ངོ་། །</s>
  </p>
  <p id="2026">
    <s id="2026:1">དེ་ལྟར་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱས་སོ་ཞེས་ཐོས་སོ། །</s>
  </p>
  <p id="2027">
    <s id="2027:1">དེ་ཐོས་མ་ཐག་ཏུ་ཁྱིམ་བདག་མགོན་མེད་ཟས་སྦྱིན་དགའ་བར་གྱུར་ཏེ། </s>
  </p>
  <p id="2028">
    <s id="2028:1">དགེ་སློང་དེ་ག་ལ་འདུག་པ་དེར་སོང་སྟེ་ཕྱིན་ནས་རྐང་པ་ལ་ཕྱག་འཚལ་ཏེ་སྨྲས་པ། </s>
    <s id="2028:2">ཁྱོད་རབ་ཏུ་བྱུང་བས་བདག་ཟིལ་གྱིས་<ref folio="F.299.b"/>ནོན་པར་གྱུར་ཏོ། །</s>
  </p>
  <p id="2029">
    <s id="2029:1">ད་བདག་གིས་ཁྱོད་ཇི་སྲིད་འཚོའི་བར་དུ་གོས་དང་། ཟས་དང་མལ་ཆ་དང་སྟན་དང་ནད་གསོས་དང་། སྨན་ཟོང་རྣམས་ཅི་བཞེད་པ་བསྟབ་པར་བགྱིའོ་ཞེས་བྱས་སོ། །</s>
  </p>
  <p id="2030">
    <s id="2030:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་གསོལ་པ། བཙུན་པ་ཁྱིམ་བདག་འདིས་ཁྱིམ་བདག་མགོན་མེད་ཟས་སྦྱིན་སྦྱིན་པ་གཏོང་བས་ཟིལ་གྱིས་མནན་པར་འཚལ་བ་ལས་ཟིལ་གྱིས་གནོན་པར་མ་ནུས་ཏེ་རབ་ཏུ་བྱུང་བས་ཟིལ་གྱིས་ནོན་པར་གྱུར་པ་དང་། </s>
    <s id="2030:2">བཅོམ་ལྡན་འདས་ཀྱང་འདིས་མཉེས་པར་བགྱིས་ཏེ</s>
  </p>
  <p id="2031">
    <s id="2031:1">མི་མཉེས་པར་མ་བགྱིས་ལ། བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བགྱིས་པ་ལ་གཟིགས། </s>
  </p>
  <p id="2032">
    <s id="2032:1">བཅོམ་ལྡན་འདས་ཀྱིས་བཀའ་སྩལ་པ། ད་ལྟར་འབའ་ཞིག་མ་ཡིན་ཏེ། </s>
  </p>
  <p id="2033">
    <s id="2033:1">འདས་པའི་དུས་ན་ཡང་ཁྱིམ་བདག་འདིས་ཁྱིམ་བདག་ཆུ་སྟོད་ཟིལ་གྱིས་གནོན་པར་བྱའོ་སྙམ་པ་ལས་ཟིལ་གྱིས་མནན་པར་མ་ནུས་ཏེ། </s>
  </p>
  <p id="2034">
    <s id="2034:1">རབ་ཏུ་བྱུང་བས་ཟིལ་གྱིས་མནན་ནས་དེ་དེར་རབ་ཏུ་བྱུང་སྟེ། </s>
  </p>
  <p id="2035">
    <s id="2035:1">ཚེ་གཅིག་ཏུ་ཚངས་པར་སྤྱད་ནས་</s>
  </p>
  <p id="2036">
    <s id="2036:1">འཆི་ཀར་སྨོན་ལམ་བཏབ་པ། </s>
    <s id="2036:2">ཀྱེ་འདི་ལྟར་བདག་གིས་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་ཚེ་གཅིག་ཏུ་ཚངས་པར་སྤྱོད་པ་སྤྱད་ནས</s>
  </p>
  <p id="2037">
    <s id="2037:1">སྦྱིན་པ་དག་སྦྱིན་ཞིང་བསོད་ནམས་དག་བྱས་པའི་དགེ་བའི་རྩ་བ་འདིས་ན་བདག་གང་དང་གང་དུ་སྐྱེ་བར་འགྱུར་བ་དེ་དང་དེར་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེ་བར་ཤོག་ཤིག །</s>
    <s id="2037:2">ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ། </s>
  </p>
  <p id="2038">
    <s id="2038:1">བདག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="2039">
    <s id="2039:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="2040">
    <s id="2040:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས། </s>
  </p>
  <p id="2041">
    <s id="2041:1">ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག་ཅེས་བྱས་སོ། །</s>
  </p>
  <p id="2042">
    <s id="2042:1">དགེ་སློང་དག་ཇི་སྙམ་དུ་སེམས། </s>
    <s id="2042:2">དེའི་ཚེ་ཁྱིམ་བདག་ཏུ་གྱུར་པ་གང་ཡིན་པ་དེ་ནི་དགེ་སློང་འདི་ཁོ་ན་ཡིན་ཏེ། </s>
  </p>
  <p id="2043">
    <s id="2043:1">དེའི་ཚེ་ཡང་འདིས་ཁྱིམ་བདག་ཆུ་<ref folio="F.300.a"/>སྟོད་སྦྱིན་པ་གཏོང་བ་ཟིལ་གྱིས་མནན་པར་བྱའོ་སྙམ་པ་ལས་ཟིལ་གྱིས་གནོན་པར་མ་ནུས་ནས་རབ་ཏུ་བྱུང་བས་ཟིལ་གྱིས་ནོན་པར་གྱུར་ལ། </s>
    <s id="2043:2">ད་ལྟར་ཡང་འདིས་ཁྱིམ་བདག་མགོན་མེད་ཟས་སྦྱིན་སྦྱིན་པ་གཏོང་བས་ཟིལ་གྱིས་མནན་པར་བྱའོ་སྙམ་པ་ལས་ཟིལ་གྱིས་གནོན་པར་མ་ནུས་ནས་རབ་ཏུ་བྱུང་བས་ཟིལ་གྱིས་ནོན་པར་གྱུར་ཏོ། །</s>
  </p>
  <p id="2044">
    <s id="2044:1">དེས་དེར་ཚེ་གཅིག་ཏུ་ཚངས་པར་སྤྱོད་པ་སྤྱད་ནས་</s>
  </p>
  <p id="2045">
    <s id="2045:1">འཆི་ཀར་སྨོན་ལམ་བཏབ་པ། </s>
    <s id="2045:2">འདི་ལྟར་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་ཚེ་གཅིག་ཏུ་ཚངས་པར་སྤྱོད་པ་སྤྱད་ཀྱང་ཡོན་ཏན་གྱི་ཚོགས་ཅི་ཡང་མ་ཐོབ་ཀྱིས། </s>
    <s id="2045:3">ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ། </s>
  </p>
  <p id="2046">
    <s id="2046:1">བདག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="2047">
    <s id="2047:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="2048">
    <s id="2048:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག་ཅེས་བྱས་སོ། །</s>
  </p>
  <p id="2049">
    <s id="2049:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་གསོལ་པ། བཙུན་པ་དགེ་སློང་འདི་ནི་རྒྱ་ཆེན་པོ་ལ་མོས་ཏེ། </s>
  </p>
  <p id="2050">
    <s id="2050:1">གཞན་རྣམས་ཟིལ་གྱིས་གནོན་པར་འཚལ་ལ་བདག་ནི་གཞན་གྱིས་ཟིལ་གྱིས་གནོན་པར་མི་འཚལ་བ་ལ་གཟིགས། </s>
  </p>
  <p id="2051">
    <s id="2051:1">བཅོམ་ལྡན་འདས་ཀྱིས་བཀའ་སྩལ་པ། ད་ལྟར་འབའ་ཞིག་མ་ཡིན་ཏེ། </s>
  </p>
  <p id="2052">
    <s id="2052:1">འདས་པའི་དུས་ན་ཡང་འདི་ཇི་ལྟར་རྒྱ་ཆེན་པོ་ལ་མོས་ཏེ། </s>
  </p>
  <p id="2053">
    <s id="2053:1">གཞན་རྣམས་ཟིལ་གྱིས་གནོན་པར་འདོད་ལ། བདག་ནི་གཞན་གྱིས་ཟིལ་གྱིས་མནན་པར་མི་འདོད་པ་དེ་ཉོན་ཅིག །</s>
  </p>
  <p id="2054">
    <s id="2054:1">དགེ་སློང་དག་སྔོན་བྱུང་བ་འདས་པའི་དུས་ན། </s>
  </p>
  <p id="2055">
    <s id="2055:1">བསྐལ་པ་བཟང་པོ་འདི་ཉིད་ལ་སྐྱེ་དགུའི་ཚེ་ལོ་སུམ་ཁྲི་ཐུབ་པ་ན་ཡང་དག་པར་རྫོགས་པའི་སངས་རྒྱས། རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་གདུལ་བྱའི་ཁ་ལོ་སྒྱུར་བ། བླ་ན་</s>
  </p>
  <p id="2056">
    <s id="2056:1">མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་གསེར་ཐུབ་ཅེས་བྱ་བ་འཇིག་རྟེན་དུ་བྱུང་སྟེ</s>
  </p>
  <p id="2057">
    <s id="2057:1"><ref folio="F.300.b"/>དེ་གང་གི་ཚེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་རྒྱལ་པོའི་ཕོ་བྲང་བདེ་ལྡན་དུ་བྱོན་ཏེ། </s>
  </p>
  <p id="2058">
    <s id="2058:1">དེའི་ཕྱིར་རྒྱལ་པོ་བདེ་བས་རང་གི་སྐྱེད་མོས་ཚལ་དུ་གཙུག་ལག་ཁང་བརྩིག་པར་བརྩམས་ཏེ། </s>
  </p>
  <p id="2059">
    <s id="2059:1">དེས་དེར་གཞོན་ནུ་རྣམས་དང་། བློན་པོ་རྣམས་དང་། དཔའ་བོའི་སྡེ་ཚན་རྣམས་དང་། གྲོང་རྡལ་གྱི་མི་རྣམས་དང་། ཡུལ་གྱི་མི་རྣམས་དང་། སྐྱེ་བོ་མང་པོ་ཐམས་ཅད་བསགས་ནས་</s>
  </p>
  <p id="2060">
    <s id="2060:1">བསྒོ་བ། </s>
    <s id="2060:2">ཁྱེད་ལས་སུ་འདིར་ནོར་ཤིན་ཏུ་མང་པོར་བསྐྱེད་ནུས་པ་དེས་གཙུག་ལག་ཁང་འདི་རྩིགས་ཤིག་ཅེས་བྱས་སོ། །</s>
  </p>
  <p id="2061">
    <s id="2061:1">དེའི་ཚེ་ཁྱིམ་བདག་ཅིག་གིས་རྒྱལ་པོ་དེ་དག་དང་གོང་ནས་གོང་དུ་ནོར་བསྐྱེད་པ་ལ་ཞུགས་ཏེ། </s>
  </p>
  <p id="2062">
    <s id="2062:1">གསེར་བྱེ་བ་ཕྲག་དགུ་ལ་ཐུག་པར་བསྐྱེད་དོ། །</s>
  </p>
  <p id="2063">
    <s id="2063:1">དེ་ནས་དེས་དེ་ཡན་ཆད་དུ་བསྐྱེད་པའི་ཐུགས་མ་ཐུབ་སྟེ། </s>
  </p>
  <p id="2064">
    <s id="2064:1">འདི་ནི་རྒྱལ་རིགས་སྤྱི་བོ་ནས་དབང་བསྐུར་བ་ཡིན་ཏེ། </s>
  </p>
  <p id="2065">
    <s id="2065:1">འདི་འདིས་སྐྱེངས་པར་འགྱུར་དུ་འོང་ངོ་</s>
    <s id="2065:2">སྙམ་ནས་བསྐྱེད་པ་དེ་བཏང་ངོ་། །</s>
  </p>
  <p id="2066">
    <s id="2066:1">དེ་ནས་རྒྱལ་པོ་བདེ་བས་གཙུག་ལག་ཁང་དེ་རྣམ་པ་ཐམས་ཅད་དུ་ཡོངས་སུ་རྫོགས་པར་བྱས་ནས་སངས་རྒྱས་གསེར་ཐུབ་ཉན་ཐོས་ཀྱི་དགེ་འདུན་དང་བཅས་པ་ལ་ཕུལ་ཏེ། </s>
  </p>
  <p id="2067">
    <s id="2067:1">སྨོན་ལམ་བཏབ་པ། </s>
    <s id="2067:2">ཀྱེ་མ་དགེ་བའི་རྩ་བ་འདིས་བདག་གང་དང་གང་དུ་སྐྱེ་བར་འགྱུར་བ་དེ་དང་དེར་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེ་བར་ཤོག་ཤིག །</s>
    <s id="2067:3">སྟོན་པ་འདི་ཁོ་ན་དང་འདྲ་བ་མཉེས་པར་བྱེད་པར་གྱུར་ཅིག །</s>
  </p>
  <p id="2068">
    <s id="2068:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="2069">
    <s id="2069:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག་ཅེས་བྱས་སོ། །</s>
  </p>
  <p id="2070">
    <s id="2070:1">དགེ་སློང་དག་ཇི་སྙམ་དུ་སེམས། </s>
    <s id="2070:2">དེའི་ཚེ་ཁྱིམ་བདག་ཏུ་གྱུར་པ་གང་ཡིན་པ་དེ་ནི་ཁྱིམ་བདག་འདི་ཁོ་ན་ཡིན་ཏེ། </s>
  </p>
  <p id="2071">
    <s id="2071:1">དེའི་ཚེ་ཡང་འདི་རྒྱ་ཆེན་པོ་ལ་མོས་ཏེ། </s>
  </p>
  <p id="2072">
    <s id="2072:1">གཞན་རྣམས་ཟིལ་གྱིས་གནོན་པར་འདོད་ལ། བདག་ནི་གཞན་གྱིས་ཟིལ་གྱིས་གནོན་པར་མི་འདོད་པར་གྱུར་ཏོ། །</s>
  </p>
  <p id="2073">
    <s id="2073:1">ད་ལྟར་ཡང་འདི་ནི་རྒྱ་ཆེན་པོ་ལ་མོས་ཏེ་གཞན་རྣམས་ནི་ཟིལ་གྱིས་གནོན་པར་འདོད་ལ། བདག་ནི་གཞན་གྱིས་ཟིལ་གྱིས་གནོན་པར་མི་འདོད་པར་གྱུར་ཏོ།། །། </s>
  </p>
  <p id="2074">
    <s id="2074:1"><ref folio="F.301.a"/>རྒན་ཞུགས་གཉིས་པ་ནི། </s>
    <s id="2074:2">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="2075">
    <s id="2075:1">དེར་གང་གི་ཚེ་མི་བླུན་པོ་འཕགས་སྐྱེས་པོས། ཤཱཀྱ་རྣམས་ཁ་བཏག་པ་དེའི་ཚེ་ཡུལ་སེར་སྐྱའི་གནས་ན་</s>
  </p>
  <p id="2076">
    <s id="2076:1">ཚེ་དང་ལྡན་པ་ཀུན་དགའ་བོའི་སྲིང་མོའི་བུ་ཕ་མ་གཉིས་དང་བྲལ་ཏེ་སེར་སྐྱའི་གནས་ན་</s>
  </p>
  <p id="2077">
    <s id="2077:1">མགོན་མེད་པར་འཁྱམ་ཞིང་འདུག་གོ། །</s>
  </p>
  <p id="2078">
    <s id="2078:1">དེའི་ཚེ་མཉན་དུ་ཡོད་པ་ན་གནས་པའི་ཁྱིམ་བདག་ཅིག་དེ་གཉིས་ཀྱི་ཕའི་གྲོགས་པོར་གྱུར་པ་དེ་བྱ་བ་ཞིག་ལ་ཡུལ་སེར་སྐྱའི་གནས་སུ་ཕྱིན་ཏེ་</s>
  </p>
  <p id="2079">
    <s id="2079:1">དེས་ཁྱེའུ་དེ་གཉིས་མཐོང་མ་ཐག་ཏུ་ངོ་ཤེས་ནས་</s>
  </p>
  <p id="2080">
    <s id="2080:1">དྲིས་ཏེ</s>
  </p>
  <p id="2081">
    <s id="2081:1">བུ་ཁྱེད་གཉིས་ཀྱི་ཕ་མ་ག་ལ་འཁོད་ཅེས་བྱས་སོ། །</s>
  </p>
  <p id="2082">
    <s id="2082:1">ཁྱེའུ་དེ་གཉིས་ཀྱིས་སྨྲས་པ། འཕགས་སྐྱེས་པོས་བསད་དེ། </s>
  </p>
  <p id="2083">
    <s id="2083:1">དེ་གཉིས་དང་བྲལ་བས་བདག་ཅག་གཉིས་མགོན་མེད་དེ་ཕན་ཚུན་འཁྱམ་ཞིང་འདུག་གོ། །</s>
  </p>
  <p id="2084">
    <s id="2084:1">ཁྱིམ་བདག་དེས་སྨྲས་པ། གལ་ཏེ་ཁྱེད་གཉེན་འདུན་རྣམས་ཀྱིས་བསྐྱང་བ་མེད་ན་མཉན་དུ་ཡོད་པར་དེང་ཤིག་དང་། </s>
    <s id="2084:2">བཙུན་པ་ཀུན་དགའ་བོ་དེ་ཁྱེད་གཉིས་ཀྱི་ཞང་པོ་ཡིན་ཏེ། </s>
  </p>
  <p id="2085">
    <s id="2085:1">དེ་ཡང་གཉེན་ལ་མཉེས་གཤིན་པས་དེས་ཁྱེད་གཉིས་བསྐྱང་བར་འགྱུར་རོ། །</s>
  </p>
  <p id="2086">
    <s id="2086:1">ཁྱེའུ་གཉིས་ཀྱིས་སྨྲས་པ། བདག་ཅག་གཉིས་ཀྱིས་རྒྱལ་བུ་རྒྱལ་བྱེད་ཀྱི་ཚལ་དུ་འགྲོ་བའི་ལམ་མི་ཤེས་ན་དེར་འགྲོ་བའི་ལམ་གང་ཡིན། </s>
  </p>
  <p id="2087">
    <s id="2087:1">ཁྱིམ་བདག་དེས་སྨྲས་པ། བུ་གཉིས་ཚུར་ཤོག་དང་རེ་ཞིག་ང་ཡུལ་སེར་སྐྱའི་གནས་སུ་དོན་ཅིག་བསྒྲུབས་ལ་</s>
    <s id="2087:2">དེ་ནས་ངས་ཁྱེད་གཉིས་རྒྱལ་བུ་རྒྱལ་བྱེད་ཀྱི་ཚལ་དུ་བཀྲིའོ་ཞེས་བྱས་ནས་</s>
  </p>
  <p id="2088">
    <s id="2088:1">ཁྱིམ་བདག་དེར་སོང་ངོ་། །</s>
  </p>
  <p id="2089">
    <s id="2089:1">དེས་བསྒྲུབ་པར་བྱ་བ་གང་ཡིན་པ་དེ་དག་ཐམས་ཅད་བསྒྲུབས་ནས་</s>
  </p>
  <p id="2090">
    <s id="2090:1">ཁྱེའུ་དེ་གཉིས་ཁྲིད་དེ་</s>
  </p>
  <p id="2091">
    <s id="2091:1">མཉན་དུ་ཡོད་པར་འོངས་ནས་</s>
  </p>
  <p id="2092">
    <s id="2092:1">དེ་གཉིས་རྒྱལ་བུ་རྒྱལ་བྱེད་ཀྱི་ཚལ་གྱི་སྒོར་བཞག་སྟེ་</s>
  </p>
  <p id="2093">
    <s id="2093:1">བསྒོ་བ། </s>
    <s id="2093:2">ཁྱེད་གཉིས་ཀྱི་ཞང་པོ་དཀའ་ཐུབ་ཀྱི་གནས་འདི་ན་འདུག་སྟེ་</s>
  </p>
  <p id="2094">
    <s id="2094:1">དེས་ཁྱེད་གཉིས་བསྐྱང་བར་འགྱུར་རོ་ཞེས་བྱས་ནས་</s>
  </p>
  <p id="2095">
    <s id="2095:1">ཁྱིམ་བདག་དེ་སོང་ངོ་། །</s>
  </p>
  <p id="2096">
    <s id="2096:1">དེ་སོང་ནས་</s>
  </p>
  <p id="2097">
    <s id="2097:1">ཁྱེའུ་དེ་གཉིས་ཀྱིས་སྒོ་གང་གི་ནང་དུ་ཞུགས་ཏེ་</s>
  </p>
  <p id="2098">
    <s id="2098:1">འཁོད་པ་ལས་ཀུན་དགའ་བོས་ངོ་མ་ཤེས་ཏེ་</s>
  </p>
  <p id="2099">
    <s id="2099:1">དྲིས་པ། བུ་ཁྱེད་གཉིས་སུ་ཡིན་ག་ལས་འོངས། </s>
  </p>
  <p id="2100">
    <s id="2100:1">དེ་གཉིས་ཀྱིས་སྨྲས་པ། ཡུལ་སེར་སྐྱའི་གནས་ཀྱི་ཤཱཀྱ་ཆེ་གེ་མོ་ཞིག་གི་བུ་ལགས་སོ། །</s>
    <s id="2100:2">ཀུན་དགའ་བོས་སྨྲས་པ། ཁྱེད་གཉིས་ཀྱི་ཕ་མ་གར་སོང་། </s>
  </p>
  <p id="2101">
    <s id="2101:1">ཁྱེའུ་གཉིས་ཀྱིས་སྨྲས་པ། འཕགས་སྐྱེས་པོས་བསད་དེ་</s>
    <s id="2101:2">བདག་ཅག་གཉིས་དྭར་ལུས་ནས་</s>
  </p>
  <p id="2102">
    <s id="2102:1">མགོན་མ་མཆིས་པར་གྱུར་པས་དེའི་སླད་དུ་བདག་ཅག་གཉིས་ཕན་ཚུན་འཁྱམ་ཞིང་མཆིས་སོ། །</s>
  </p>
  <p id="2103">
    <s id="2103:1"><ref folio="F.301.b"/>བདག་ཅག་གཉིས་ཀྱིས་ཐོས་ན་རྒྱལ་བུ་རྒྱལ་བྱེད་ཀྱི་ཚལ་འདི་ན་བདག་ཅག་གཉིས་ཀྱི་ཞང་པོ་འདུག་གོ་ཞེས་གྲག་ནས་བདག་ཅག་གཉིས་དེའི་ཐད་དུ་མཆིས་སོ། །</s>
  </p>
  <p id="2104">
    <s id="2104:1">དེ་ནས་དེ་ཐོས་མ་ཐག་ཏུ་ཚེ་དང་ལྡན་པ་ཀུན་དགའ་བོ་ཡི་མུག་ནས་ད་ཇི་ལྟར་བྱ་སྙམ་མོ། །</s>
  </p>
  <p id="2105">
    <s id="2105:1">དེ་ནས་དགེ་སློང་རྣམས་ཀྱིས་དེ་མཐོང་ནས་དྲིས་པ། </s>
    <s id="2105:2">བཙུན་པ་ཀུན་དགའ་བོ་ཁྱོད་ཅིའི་ཕྱིར་ཡི་མུག་པར་གྱུར། </s>
  </p>
  <p id="2106">
    <s id="2106:1">ཀུན་དགའ་བོས་སྨྲས་པ། ཁྱེའུ་འདི་གཉིས་བདག་གི་སྲིང་མོའི་བུ་ཡིན་ཏེ། </s>
  </p>
  <p id="2107">
    <s id="2107:1">འདི་གཉིས་ཕ་མ་མེད་པར་གྱུར་པས་འདིར་འོངས་ཏེ་བདག་གིས་འདི་གཉིས་མཐོང་ནས་ཡི་མུག་པར་གྱུར་ཏེ་</s>
    <s id="2107:2">བདག་གིས་འདི་གཉིས་ཇི་ལྟར་བསྐྱང་བར་བྱ། </s>
  </p>
  <p id="2108">
    <s id="2108:1">བཅོམ་ལྡན་འདས་ཀྱིས་ཀྱང་དད་པས་བྱིན་པ་ཆུད་གསན་པར་མི་བྱའོ་ཞེས་གསུངས་སོ་སྙམ་མོ། །</s>
  </p>
  <p id="2109">
    <s id="2109:1">དགེ་སློང་རྣམས་ཀྱིས་སྨྲས་པ། </s>
    <s id="2109:2">ཕན་འདོགས་པ་ལ་སྦྱིན་པར་བྱའོ་ཞེས་བཅོམ་ལྡན་འདས་ཀྱིས་མ་གསུངས་སམ། </s>
    <s id="2109:3">འདི་གཉིས་ཀྱིས་ཀྱང་བདག་ཅག་ལ་ལྷུང་བཟེད་ཀྱི་བྱ་བཏའ་དང་། མེ་ཏོག་དང་། འབྲས་བུ་རྣམས་ཀྱིས་ཕན་ཐོགས་པར་འགྱུར་རོ་ཞེས་བྱས་སོ། །</s>
  </p>
  <p id="2110">
    <s id="2110:1">དེ་ནས་ཚེ་དང་ལྡན་པ་ཀུན་དགའ་བོས་དེ་གཉིས་བླངས་ཏེ་བསྐྱང་བར་བྱས་སོ། །</s>
  </p>
  <p id="2111">
    <s id="2111:1">དགེ་སློང་རྣམས་ཀྱིས་ཀྱང་ཁ་ཟས་ཅུང་ཟད་ཙམ་དག་ཁྱེར་ཏེ་འོང་ཞིང་དེ་གཉིས་ལ་སྦྱིན་པར་བྱེད་དོ། །</s>
  </p>
  <p id="2112">
    <s id="2112:1">ཚེ་དང་ལྡན་པ་ཀུན་དགའ་བོས་ནི་བསོད་སྙོམས་གང་བླངས་ཤིང་དེ་གཉིས་ལ་ཕྱེད་སྦྱིན་པར་བྱེད་དོ། །</s>
  </p>
  <p id="2113">
    <s id="2113:1">ཕྱེད་ནི་བདག་ཉིད་ཟ་བར་བྱེད་དེ། </s>
  </p>
  <p id="2114">
    <s id="2114:1">དེའི་རྒྱུས་ཀུན་དགའ་བོ་ཉམ་ཆུང་ཞིང་རིད་ལ་སྦེག་ཅིང་ལུས་ཀྱི་མཐུ་མེད་པར་གྱུར་ཏོ། །</s>
  </p>
  <p id="2115">
    <s id="2115:1">དེ་ནས་བཅོམ་ལྡན་འདས་ཀྱིས་དགེ་སློང་ཀུན་དགའ་བོ་ཉམ་ཆུང་ཞིང་རིད་ལ་སྦེག་ཅིང་ལུས་ཀྱི་མཐུ་མེད་པར་གྱུར་པ་གཟིགས་སོ། །</s>
  </p>
  <p id="2116">
    <s id="2116:1">གཟིགས་ནས་དགེ་སློང་རྣམས་ལ་བཀའ་སྩལ་པ། </s>
    <s id="2116:2">དགེ་སློང་དག་ཅིའི་ཕྱིར་དགེ་སློང་ཀུན་དགའ་བོ་ཉམ་ཆུང་ཞིང་རིད་ལ་སྦེག་ཅིང་ལུས་ཀྱི་མཐུ་མེད་པར་གྱུར། </s>
  </p>
  <p id="2117">
    <s id="2117:1">དགེ་སློང་རྣམས་ཀྱིས་གསོལ་པ། བཙུན་པ་ཚེ་དང་ལྡན་པ་ཀུན་དགའ་བོས་སྲིང་མོའི་བུ་གཉིས་བླངས་ནས་དེས་བསོད་སྙོམས་གང་བ་བླངས་ཤིང་ཕྱེད་ནི་བདག་ཉིད་འཚལ། </s>
  </p>
  <p id="2118">
    <s id="2118:1">ཕྱེད་ནི་དེ་གཉིས་ལ་སྩོལ་བར་བགྱིད་དེ། </s>
  </p>
  <p id="2119">
    <s id="2119:1">བཙུན་པ་རྒྱུ་ནི་དེ་ལགས། རྐྱེན་ནི་དེ་ལགས་ཏེ། </s>
  </p>
  <p id="2120">
    <s id="2120:1">དེས་ན་ཚེ་དང་ལྡན་པ་ཀུན་དགའ་བོ་ཉམ་ཆུང་ཞིང་རིད་ལ་སྦེག་ཅིང་ལུས་ཀྱི་མཐུ་མ་མཆིས་པར་གྱུར་ལགས་སོ། །</s>
    <s id="2120:2">དེ་ནས་བཅོམ་ལྡན་<ref folio="F.302.a"/>འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། </s>
    <s id="2120:3">ཀུན་དགའ་བོ་ཁྱེའུ་འདི་གཉིས་རབ་ཏུ་འབྱུང་ངམ། </s>
    <s id="2120:4">གསོལ་པ། རབ་ཏུ་འབྱུང་ལགས་སོ། །</s>
    <s id="2120:5">དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། </s>
    <s id="2120:6">དགེ་སློང་དག་དེ</s>
  </p>
  <p id="2121">
    <s id="2121:1">འི་ཕྱིར་དགེ་འདུན་གྱི་ཟས་ནི་རབ་ཏུ་འབྱུང་བ་ལ་ལྟོས་པར་ངས་གནང་ངོ་། །</s>
  </p>
  <p id="2122">
    <s id="2122:1">ཅི་རིགས་པའི་ལས་ལྷུང་བཟེད་ཀྱི་བྱ་བཏའ་དང་། མེ་ཏོག་དང་། འབྲས་བུ་དང་། སོ་ཤིང་རྣམས་ཀྱང་འབུལ་དུ་ཆུག་ཤིག་ཅེས་བཀའ་སྩལ་ཏོ། །</s>
  </p>
  <p id="2123">
    <s id="2123:1">དེ་ནས་གང་གི་ཚེ་བཅོམ་ལྡན་འདས་ཀྱིས་དགེ་འདུན་གྱི་ཟས་ཟར་གནང་སྟེ། </s>
  </p>
  <p id="2124">
    <s id="2124:1">དེ་གཉིས་དེ་ཟ་ཞིང་འདུག་པ་དང་རྩེད་མོ་ལ་ཞུགས་ཤིང་འཁོད་དོ། །</s>
  </p>
  <p id="2125">
    <s id="2125:1">དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། </s>
    <s id="2125:2">ཀུན་དགའ་བོ་ཁྱོད་ན་རེ་ཁྱེའུ་འདི་གཉིས་རབ་ཏུ་འབྱུང་ངོ་ཞེ་ན། </s>
  </p>
  <p id="2126">
    <s id="2126:1">ཅིའི་ཕྱིར་རབ་ཏུ་མི་འབྱུང་། </s>
  </p>
  <p id="2127">
    <s id="2127:1">གསོལ་པ། བཅོམ་ལྡན་འདས་རབ་ཏུ་འབྱུང་ལགས་སོ། །</s>
    <s id="2127:2">བཀའ་སྩལ་པ། འོ་ན་རབ་ཏུ་དབྱུང་ན་ཅི་ཉེས། </s>
  </p>
  <p id="2128">
    <s id="2128:1">གསོལ་པ། བཅོམ་ལྡན་འདས་ཀྱིས་གང་ཟག་ལོ་བཅོ་ལྔ་མ་ལོན་པ་རབ་ཏུ་དབྱུང་བར་མི་བྱ། </s>
  </p>
  <p id="2129">
    <s id="2129:1">བསྙེན་པར་རྫོགས་པར་མི་བྱའོ་ཞེས་བཀའ་སྩལ་ཏེ། </s>
  </p>
  <p id="2130">
    <s id="2130:1">འདི་གཉིས་ལོ་བདུན་ལས་མ་ལགས་ན་བདག་གིས་འདི་གཉིས་ཇི་ལྟར་རབ་ཏུ་དབྱུང་ལགས། </s>
    <s id="2130:2">བཀའ་སྩལ་པ། ཀུན་དགའ་བོ་ཁྱེའུ་འདི་གཉིས་དགེ་འདུན་གྱི་ཁ་ཟས་བཤམས་པ་ལས་བྱ་རོག་སྐྲོད་ནུས་སམ། </s>
    <s id="2130:3">བཅོམ་ལྡན་འདས་རྔོ་ཐོགས་ལགས་སོ། །</s>
    <s id="2130:4">བཀའ་སྩལ་པ། དེ་བས་ན་ལོ་བདུན་ལོན་པ་བྱ་རོག་སྐྲོད་ནུས་པ་རབ་ཏུ་འབྱུང་བར་ངས་གནང་གིས་རབ་ཏུ་ཕྱུང་ཤིག །</s>
    <s id="2130:5">དེ་ནས་དེ་ལྟར་བཅོམ་ལྡན་འདས་ཀྱིས་ལོ་བདུན་ལོན་པ་བྱ་རོག་སྐྲོད་ནུས་པ་རབ་ཏུ་འབྱུང་བར་གནང་གིས་རབ་ཏུ་ཕྱུང་ཤིག་ཅེས་བཀའ་སྩལ་ནས</s>
  </p>
  <p id="2131">
    <s id="2131:1">ཚེ་དང་ལྡན་པ་ཀུན་དགའ་བོས་ཁྱེའུ་དེ་གཉིས་རབ་ཏུ་ཕྱུང་སྟེ་ཁ་ཏོན་སློབ་ཏུ་བཅུག་གོ། །</s>
  </p>
  <p id="2132">
    <s id="2132:1">དེ་ནས་བདག་གི་གཉེན་ཡིན་སྙམ་སྟེ་བྱམས་པ་སྙེམས་པས་སློབ་ཏུ་མི་བཏུབ་ནས་</s>
    <s id="2132:2">ཉིན་པར་ནི་བྲེ་མོ་གཏམ་གྱིས་དུས་འདས་པར་བྱེད་དོ། །</s>
  </p>
  <p id="2133">
    <s id="2133:1">མཚན་མོ་ནི་རྨུགས་པ་དང་གཉིད་ཀྱིས་དུས་འདས་པར་བྱེད་དོ། །</s>
  </p>
  <p id="2134">
    <s id="2134:1">དེ་ནས་ཚེ་དང་ལྡན་པ་མཽད་གལ་གྱི་བུ་ཆེན་པོས་དེ་གཉིས་མཐོང་ནས་དེས་ཚེ་དང་ལྡན་པ་ཀུན་དགའ་བོ་ལ་སྨྲས་པ། </s>
    <s id="2134:2">ཀུན་དགའ་བོ་ཁྱེའུ་འདི་གཉིས་ཅིའི་ཕྱིར་མི་སློབ། </s>
  </p>
  <p id="2135">
    <s id="2135:1">ཀུན་དགའ་བོས་སྨྲས་པ། བཙུན་པ་མཽད་གལ་གྱི་བུ་ཆེན་པོ་འདི་གཉིས་བདག་ལ་ཉམ་བུ་ཤེད་<ref folio="F.302.b"/>བགྱིད་དེ་བདག་ཀྱང་བྱམས་པའི་དབང་དུ་གྱུར་ནས་</s>
  </p>
  <p id="2136">
    <s id="2136:1">ཚར་གཅད་མི་ཕོད་དོ། །</s>
  </p>
  <p id="2137">
    <s id="2137:1">མཽད་གལ་གྱི་བུས་སྨྲས་པ། </s>
    <s id="2137:2">ཀུན་དགའ་བོ་ཁྱོད་བྱམས་པའི་དབང་དུ་གྱུར་ཏེ་སློབ་མི་ཕོད་ན་དགེ་སློང་གཞན་དག་ལ་གཏོད་ཅིག །</s>
  </p>
  <p id="2138">
    <s id="2138:1">ཚེ་དང་ལྡན་པ་ཀུན་དགའ་བོས་སྨྲས་པ། </s>
    <s id="2138:2">བཙུན་པ་མཽད་གལ་གྱི་བུ་ཆེན་པོ་སུ་ཞིག་རང་གི་དགེ་བའི་ཕྱོགས་བོར་ཏེ་</s>
  </p>
  <p id="2139">
    <s id="2139:1">འདི་གཉིས་སློབ་ཏུ་བཏུབ། </s>
    <s id="2139:2">དེས་སྨྲས་པ། ཁྱོད་ཀྱི་བཤེས་གང་ཡིན་པ་དེ་ལ་ཚོལ་ཅིག །</s>
  </p>
  <p id="2140">
    <s id="2140:1">ཀུན་དགའ་བོས་སྨྲས་པ། </s>
    <s id="2140:2">བཙུན་པ་ཁྱོད་ཉིད་བདག་གི་བཤེས་ལགས་སོ་ཞེས་བྱས་ནས། </s>
  </p>
  <p id="2141">
    <s id="2141:1">ཚེ་དང་ལྡན་པ་ཀུན་དགའ་བོས་ཁྱེའུ་དེ་གཉིས་ལག་པ་ནས་བཟུང་སྟེ། </s>
  </p>
  <p id="2142">
    <s id="2142:1">ཚེ་དང་ལྡན་པ་མཽད་གལ་གྱི་བུ་ཆེན་པོ་ལ་ཕུལ་ནས་སྨྲས་པ། </s>
    <s id="2142:2">བུ་ཁྱེད་གཉིས་ང་ལ་སློབ་ཏུ་མི་བཏུབ་ན་བཙུན་པ་འདི་ལ་སློབས་ཤིག་ཅེས་བྱས་སོ། །</s>
  </p>
  <p id="2143">
    <s id="2143:1">དེ་ནས་ཁྱེའུ་དེ་གཉིས་ཀྱིས་བསམས་པ། </s>
    <s id="2143:2">དགེ་སློང་འདི་ནི་མི་སྲུན་པ་ཞིག་ཡིན་གོར་མ་ཆག །</s>
    <s id="2143:3">དེ་བས་དེང་བདག་ཅག་གཉིས་འདི་ལ་གཏད་དོ་</s>
    <s id="2143:4">སྙམ་ནས་</s>
  </p>
  <p id="2144">
    <s id="2144:1">བརྩོན་འགྲུས་སུ་སློབ་པར་གྱུར་ཏོ། །</s>
  </p>
  <p id="2145">
    <s id="2145:1">ཚེ་དང་ལྡན་པ་མཽད་གལ་གྱི་བུ་ཆེན་པོ་ཡང་དེས་ཤིང་འགྲོགས་ན་བདེ་བར་ཁྱེའུ་དེ་གཉིས་ཀྱིས་ཤེས་ནས་</s>
  </p>
  <p id="2146">
    <s id="2146:1">ཉམ་བུ་ཤེད་བྱེད་དེ་དེ</s>
  </p>
  <p id="2147">
    <s id="2147:1">འི་ཐད་དུ་སློབ་ཏུ་མི་བཏུབ་བོ། །</s>
    <s id="2147:2">དེ་ནས་ཚེ་དང་ལྡན་པ་ཀུན་དགའ་བོས་སྨྲས་པ། </s>
    <s id="2147:3">བཙུན་པ་མཽད་གལ་གྱི་བུ་ཆེན་པོ་ཁྱེའུ་འདི་གཉིས་ཅིའི་སླད་དུ་མི་སློབ། </s>
  </p>
  <p id="2148">
    <s id="2148:1">དེས་སྨྲས་པ། ཚེ་དང་ལྡན་པ་ཀུན་དགའ་བོ་བདག་ལ་ཡང་འདི་གཉིས་ཀྱིས་ཉམ་བུ་ཤེད་བྱེད་དེ་</s>
  </p>
  <p id="2149">
    <s id="2149:1">བདག་ལ་སློབ་ཏུ་མི་བཏུབ་བོ། །</s>
    <s id="2149:2">ཀུན་དགའ་བོས་སྨྲས་པ། འདི་གཉིས་སྐྱོ་བ་བསྐྱེད་འཚལ་ལོ། །</s>
  </p>
  <p id="2150">
    <s id="2150:1">དེ་ལྟར་མ་བགྱིས་ན་འདི་གཉིས་སློབ་ཏུ་མི་བཏུབ་བོ། །</s>
    <s id="2150:2">དེས་སྨྲས་པ། ཚེ་དང་ལྡན་པ་ཀུན་དགའ་བོ་ཇི་ལྟར་འདོད་པ་དེ་བཞིན་དུ་བྱའོ་ཞེས་བྱས་ནས། </s>
  </p>
  <p id="2151">
    <s id="2151:1">མཽད་གལ་གྱི་བུ་ཆེན་པོས་ཁྱེའུ་དེ་གཉིས་ཁྲིད་དེ་འཆག་ཏུ་སོང་ནས་དེས་དེ་གཉིས་སྐྱོ་བ་བསྐྱེད་པའི་ཕྱིར་སེམས་ཅན་དམྱལ་བ་ཞིག་སྤྲུལ་ཏོ། །</s>
  </p>
  <p id="2152">
    <s id="2152:1">དེ་ནས་ཁྱེའུ་དེ་གཉིས་འཆག་པའི་ས་ནས་ཐག་མི་རིང་བ་ཞིག་ནས་འཇིགས་པ་ཆེན་པོའི་སྒྲ་གྲག་སྟེ། </s>
  </p>
  <p id="2153">
    <s id="2153:1">དེ་ཐོས་ནས་ཚེ་དང་ལྡན་པ་མཽད་གལ་གྱི་བུ་ཆེན་པོའི་ཐད་དུ་སོང་ངོ་། །</s>
  </p>
  <p id="2154">
    <s id="2154:1">དེ་ནས་ཚེ་དང་ལྡན་པ་མཽད་གལ་གྱི་བུ་ཆེན་པོས་དེ་གཉིས་ལ་དྲིས་པ། </s>
    <s id="2154:2">བུ་གཉིས་སྒྲ་འདི་ཅི་ཞིག་གི་སྒྲ། </s>
    <s id="2154:3">དེ་གཉིས་ཀྱིས་སྨྲས་པ། སློབ་དཔོན་སྒྲ་ཆེན་པོ་འདི་ཅི་ཞིག་གི་སྒྲ་ལགས་པ་བདག་ཅག་གཉིས་ཀྱིས་ཀྱང་གློ་བར་མ་ཆུད་དོ། །</s>
  </p>
  <p id="2155">
    <s id="2155:1">མཽད་གལ་གྱི་བུ་ཆེན་པོས་དེ་གཉིས་ལ་སྨྲས་པ། </s>
    <s id="2155:2">ཁྱེད་གཉིས་དེང་ལ་སྒྲ་ཆེན་པོ་འདི་ག་ལས་བྱུང་བ་ལྟོས་ཤིག ། <ref folio="F.303.a"/></s>
    <s id="2155:3">དེ་ནས་དེ་གཉིས་ཀྱིས་ཚེ་དང་ལྡན་པ་མཽད་གལ་གྱི་བུ་ཆེན་པོས་བསྒོ་བ་བཞིན་དུ་མཉན་ཏེ་</s>
  </p>
  <p id="2156">
    <s id="2156:1">ཕྱོགས་དེར་སོང་ངོ་། །</s>
  </p>
  <p id="2157">
    <s id="2157:1">དེ་གཉིས་ཀྱིས་དེར་སོང་སྟེ་</s>
  </p>
  <p id="2158">
    <s id="2158:1">བལྟས་ན་</s>
  </p>
  <p id="2159">
    <s id="2159:1">སེམས་ཅན་དམྱལ་བ་མང་པོ་དག་གཅད་པ་དང་། གཏུབ་པ་དང་། བརྡེག་པ་དང་། འཚེད་པ་ལ་སོགས་པའི་སྡུག་བསྔལ་རྣམས་ཉམས་སུ་མྱོང་བ་མཐོང་ནས་</s>
  </p>
  <p id="2160">
    <s id="2160:1">དྲིས་པ། </s>
    <s id="2160:2">ཁྱེད་སུ་དག་ཅིག །</s>
  </p>
  <p id="2161">
    <s id="2161:1">སྤྲུལ་པ་རྣམས་ཀྱིས་སྨྲས་པ། </s>
    <s id="2161:2">སེམས་ཅན་དམྱལ་བ་པ་ཡིན་ནོ། །</s>
  </p>
  <p id="2162">
    <s id="2162:1">དེ་གཉིས་ཀྱིས་དེ་ཉིད་ན་ལྕགས་ཀྱི་རྫ་བུམ་ཆེན་པོ་ཞིག་ཁོལ་ཞིང་འདུག་པ་མཐོང་ལ། དེའི་ནང་དུ་འཚེད་པ་ནི་འགའ་ཙམ་ཡང་མི་སྣང་ངོ་། །དེ་ལྟར་མཐོང་ནས་</s>
  </p>
  <p id="2163">
    <s id="2163:1">དྲིས་པ། </s>
    <s id="2163:2">ཅིའི་ཕྱིར་ལྕགས་ཀྱི་རྫ་བུམ་འདི་དོན་མེད་པར་ཁོལ་ཞིང་འདུག །</s>
  </p>
  <p id="2164">
    <s id="2164:1">སྤྲུལ་པ་རྣམས་ཀྱིས་སྨྲས་པ། འདི་ནི་དོན་མེད་པ་མ་ཡིན་གྱི་ཀུན་དགའ་བོའི་སྲིང་མོའི་བུ་གཉིས་རབ་ཏུ་བྱུང་ནས་</s>
  </p>
  <p id="2165">
    <s id="2165:1">དད་པས་བྱིན་པ་སྤྱོད་ལ་</s>
    <s id="2165:2">ལེ་ལོ་བྱེད་ཅིང་འདུག་པ་དེ་གཉིས་ཤི་བའི་འོག་ཏུ་འདིར་སྐྱེ་བར་འགྱུར་ཏེ</s>
  </p>
  <p id="2166">
    <s id="2166:1">དེ་གཉིས་ཀྱི་ཕྱིར་ལྕགས་ཀྱི་རྫ་བུམ་འདི་ཁོལ་ཞིང་འདུག་གོ། །</s>
  </p>
  <p id="2167">
    <s id="2167:1">དེ་ནས་དེ་ཐོས་མ་ཐག་ཏུ་ཁྱེའུ་དེ་གཉིས་འཇིགས་པ་ཆེན་པོ་སྐྱེས་ཏེ། </s>
  </p>
  <p id="2168">
    <s id="2168:1">དེ་གཉིས་འཇིགས་ཤིང་སྐྲག་ནས་ཚེ་དང་ལྡན་པ་མཽད་གལ་གྱི་བུ་ཆེན་པོའི་ཐད་དུ་སོང་ངོ་། །</s>
  </p>
  <p id="2169">
    <s id="2169:1">དེ་ནས་མཽད་གལ་གྱི་བུ་ཆེན་པོས་དེ་གཉིས་མཐོང་ནས་དྲིས་པ། </s>
    <s id="2169:2">བུ་གཉིས་སྒྲ་ཆེན་པོ་འདི་ག་ལས་བྱུང་། </s>
  </p>
  <p id="2170">
    <s id="2170:1">དེ་ནས་ཁྱེའུ་དེ་གཉིས་ཀྱིས་ཚེ་དང་ལྡན་པ་མཽད་གལ་གྱི་བུ་ཆེན་པོ་ལ་ཐམས་ཅད་རྒྱས་པར་བསྙད་དོ། །</s>
  </p>
  <p id="2171">
    <s id="2171:1">དེ་ནས་མཽད་གལ་གྱི་བུ་ཆེན་པོས་དེ་གཉིས་ལ་སྨྲས་པ། </s>
    <s id="2171:2">བུ་གཉིས་དེ་ནི་ངས་ཁྱེད་གཉིས་ལ་བྱས་ན་ཁྱེད་གཉིས་ང་ལ་ཡིད་མི་ཆེས་ཏེ། </s>
  </p>
  <p id="2172">
    <s id="2172:1">ད་ནི་དོན་དེ་ཁྱེད་ཅག་གཉིས་ཀྱིས་མངོན་སུམ་དུ་མཐོང་བ་ཡིན་གྱིས་དེའི་ཕྱིར་ཁྱེད་གཉིས་སེམས་ཅན་དམྱལ་བར་སྐྱེ་བར་མི་འགྱུར་བ་དེ་ལྟར་གྱིས་ཤིག །</s>
    <s id="2172:2">དེ་ནས་དེ་ཐོས་མ་ཐག་ཏུ་ཁྱེའུ་དེ་གཉིས་བརྩོན་འགྲུས་སུ་སློབ་པ་ལ་ཞུགས་སོ། །</s>
  </p>
  <p id="2173">
    <s id="2173:1">དེ་ནས་དེ་གཉིས་ཀྱིས་སེམས་ཅན་དམྱལ་བའི་སྡུག་བསྔལ་དེ་གལ་ཏེ་དེ་སྔ་དྲོ་དྲན་པར་གྱུར་ན་ནི་དེ་གཉིས་ཟན་སྟོར་བར་འགྱུར་རོ། །</s>
  </p>
  <p id="2174">
    <s id="2174:1">དེ་སྟེ་ཕྱེམ་རེད་དྲན་པར་གྱུར་ན་ནི་ཅི་ཟོས་པ་ཡང་སྐྱུག་པར་འགྱུར་རོ། །</s>
  </p>
  <p id="2175">
    <s id="2175:1">རྒྱུ་དེས་ན་དེ་གཉིས་ཉམ་ཆུང་ཞིང་རིད་ལ་སྦེག་ཅིང་ལུས་ཀྱི་མཐུ་མེད་པར་གྱུར་ཏོ། །</s>
  </p>
  <p id="2176">
    <s id="2176:1">དེ་ནས་ཚེ་དང་ལྡན་པ་ཀུན་དགའ་བོས་དེ་</s>
  </p>
  <p id="2177">
    <s id="2177:1">གཉིས་མཐོང་ནས་</s>
  </p>
  <p id="2178">
    <s id="2178:1">ཚེ་དང་ལྡན་པ་མཽད་གལ་གྱི་བུ་ཆེན་པོ་ལ་དྲིས་པ། </s>
    <s id="2178:2">བཙུན་པ་མཽད་གལ་གྱི་བུ་ཆེན་པོ་<ref folio="F.303.b"/>ཅིའི་སླད་དུ་ཁྱེའུ་འདི་གཉིས་ཉམ་ཆུང་ཞིང་རིད་ལ་སྦེག་ཅིང་ལུས་ཀྱི་མཐུ་མེད་པར་གྱུར། </s>
  </p>
  <p id="2179">
    <s id="2179:1">དེ་ནས་ཚེ་དང་ལྡན་པ་མཽད་གལ་གྱི་བུ་ཆེན་པོས་དེ་ལ་ཐམས་ཅད་རྒྱས་པར་བསྙད་དོ། །</s>
  </p>
  <p id="2180">
    <s id="2180:1">དེ་ནས་ཚེ་དང་ལྡན་པ་ཀུན་དགའ་བོས་དེ་</s>
  </p>
  <p id="2181">
    <s id="2181:1">ལ་སྨྲས་པ། </s>
    <s id="2181:2">འདི་གཉིས་ཧ་ཅང་མི་དགའ་ཆེས་ཏེ་</s>
  </p>
  <p id="2182">
    <s id="2182:1">བྲུ་བས་གཟིར་བར་གྱུར་ན་</s>
  </p>
  <p id="2183">
    <s id="2183:1"> ན་བར་འགྱུར་དུ་འོང་གིས་སྤྲོ་བ་བསྐྱེད་དགོས་སོ། །</s>
  </p>
  <p id="2184">
    <s id="2184:1">མཽད་གལ་གྱི་བུས་སྨྲས་པ། ཁྱོད་ཇི་ལྟར་འདོད་པ་དེ་བཞིན་དུ་བྱའོ་ཞེས་བྱས་ནས་</s>
  </p>
  <p id="2185">
    <s id="2185:1">ཚེ་དང་ལྡན་པ་མཽད་གལ་གྱི་བུ་ཆེན་པོས་ཁྱེའུ་དེ་གཉིས་ལ་སྨྲས་པ། </s>
    <s id="2185:2">སྟན་ཁྱེར་ལ་འཆག་ཏུ་འདོང་ངོ་། །</s>
  </p>
  <p id="2186">
    <s id="2186:1">དེ་གཉིས་ཀྱིས་སྨྲས་པ། </s>
    <s id="2186:2">འཕགས་པ་བདག་ཅག་གཉི་ག་འཆག་པས་ཆོག་ལགས་སོ། །</s>
    <s id="2186:3">བདག་ཅག་གཉིས་ནི་འདི་ཉིད་ན་མཆིས་ཤིང་སློབ་པར་འཚལ་ལོ། །</s>
  </p>
  <p id="2187">
    <s id="2187:1">མཽད་གལ་གྱི་བུ་ཆེན་པོས་སྨྲས་པ། བུ་གཉིས་བདག་ཅག་འཆག་ས་དེ་ལོགས་སུ་མི་འདོང་བར་འཆག་ས་གཞན་དུ་འདོང་ངོ་ཞེས་བྱས་ནས་</s>
  </p>
  <p id="2188">
    <s id="2188:1">ཁྱེའུ་དེ་གཉིས་ཁྲིད་དེ་</s>
  </p>
  <p id="2189">
    <s id="2189:1">འཆག་ས་གཞན་དུ་དོང་ནས</s>
  </p>
  <p id="2190">
    <s id="2190:1">ཚེ་དང་ལྡན་པ་མཽད་གལ་གྱི་བུ་ཆེན་པོས་དེ་གཉིས་སྤྲོ་བ་བསྐྱེད་པའི་ཕྱིར་ཐག་མི་རིང་བ་ཞིག་ཏུ་མཐོ་རིས་ཞིག་སྤྲུལ་ཏེ། </s>
  </p>
  <p id="2191">
    <s id="2191:1">དེ་ན་ལྷའི་བུ་རྣ་ཆ་གདུབ་ཀོར་དག་ཅིང་འགུལ་བ་ཐོགས་པ་ལུས་དོ་ཤལ་དང་སེ་མོ་དོས་བརྒྱན་པ། ལྷའི་བུ་མོ་དག་གིས་བསྐོར་བ་དག་ཕེག་རྡོབ་པར་བྱེད་དེ་</s>
  </p>
  <p id="2192">
    <s id="2192:1">རྩེ་ཞིང་དགའ་ལ་དགའ་མགུར་སྤྱོད་དོ། །</s>
  </p>
  <p id="2193">
    <s id="2193:1">དེ་ནས་ཁྱེའུ་དེ་གཉིས་འཆག་པའི་ས་ནས་ཐག་མི་རིང་བ་ཞིག་ནས་ཕེག་རྡོབ་པའི་སྒྲ་གྲག་སྟེ། </s>
  </p>
  <p id="2194">
    <s id="2194:1">དེ་ཐོས་ནས་ཚེ་དང་ལྡན་པ་མཽད་གལ་གྱི་བུ་ཆེན་པོའི་ཐད་དུ་སོང་ངོ་། །</s>
  </p>
  <p id="2195">
    <s id="2195:1">དེ་ནས་ཚེ་དང་ལྡན་པ་མཽད་གལ་གྱི་བུ་ཆེན་པོས་དེ་གཉིས་མཐོང་ནས་</s>
  </p>
  <p id="2196">
    <s id="2196:1">དྲིས་པ། </s>
    <s id="2196:2">བུ་གཉིས་སྒྲ་འདི་ཅི་ཞིག་གི་སྒྲ། </s>
    <s id="2196:3">དེ་གཉིས་ཀྱིས་སྨྲས་པ། </s>
    <s id="2196:4">སློབ་དཔོན་སྒྲ་འདི་ཅི་ཞིག་གི་སྒྲ་ལགས་པ་བདག་ཅག་གཉིས་ཀྱིས་གློ་བར་མ་ཆུད་དོ། །</s>
  </p>
  <p id="2197">
    <s id="2197:1">མཽད་གལ་གྱི་བུ་ཆེན་པོས་དེ་གཉིས་ལ་སྨྲས་པ། </s>
    <s id="2197:2">ཁྱེད་གཉིས་དེང་ལ་སྒྲ་འདི་ག་ལས་བྱུང་བ་ལྟོས་ཤིག །</s>
    <s id="2197:3">དེ་ནས་དེ་གཉིས་ཀྱིས་ཚེ་དང་ལྡན་པ་མཽད་གལ་གྱི་བུ་ཆེན་པོས་བསྒོ་བ་བཞིན་དུ་མཉན་ཏེ་</s>
  </p>
  <p id="2198">
    <s id="2198:1">ཕྱོགས་དེར་སོང་ངོ་། །</s>
  </p>
  <p id="2199">
    <s id="2199:1">དེ་གཉིས་དེར་སོང་སྟེ་</s>
  </p>
  <p id="2200">
    <s id="2200:1">བལྟས་ན་</s>
  </p>
  <p id="2201">
    <s id="2201:1">ལྷའི་བུ་རྣ་ཆ་གདུབ་ཀོར་དག་ཅིང་འགུལ་བ་ཐོགས་པ། ལུས་དོ་ཤལ་དང་སེ་མོ་དོས་བརྒྱན་པ། </s>
    <s id="2201:2">ལྷའི་བུ་མོ་དག་གིས་བསྐོར་བ་དག་ཕེག་རྡོབ་པར་བྱེད་དེ་</s>
  </p>
  <p id="2202">
    <s id="2202:1">རྩེ་ཞིང་དགའ་ལ་དགའ་མགུར་སྤྱོད་པ་མཐོང་ནས་</s>
  </p>
  <p id="2203">
    <s id="2203:1">དྲིས་པ། ཁྱེད་སུ་དག་ཅིག །</s>
  </p>
  <p id="2204">
    <s id="2204:1">སྤྲུལ་<ref folio="F.304.a"/>པ་རྣམས་ཀྱིས་སྨྲས་པ། ལྷའི་བུ་ཡིན་ནོ། །</s>
  </p>
  <p id="2205">
    <s id="2205:1">དེ་གཉིས་ཀྱིས་དེ་ཉིད་ན་སེང་གེའི་ཁྲི་གཉིས་ལྷའི་བུ་མོ་མང་པོ་དག་གིས་བསྐོར་ཅིང་འདུག་པ་མཐོང་ལ། དེའི་སྟེང་ན་ལྷའི་བུ་སུ་ཡང་མི་འདུག་གོ། །</s>
  </p>
  <p id="2206">
    <s id="2206:1">དེ་ལྟར་མཐོང་ནས་དེ་གཉིས་ངོ་མཚར་དུ་གྱུར་ཏོ། །</s>
  </p>
  <p id="2207">
    <s id="2207:1">ངོ་མཚར་དུ་གྱུར་ནས་དྲིས་པ། </s>
    <s id="2207:2">ཅིའི་ཕྱིར་སེང་གེའི་ཁྲི་འདི་གཉིས་སྟོང་པར་འདུག་སྟེ་འདི་གཉིས་ལྷའི་བུ་སུ་ཡང་མི་འདུག །</s>
  </p>
  <p id="2208">
    <s id="2208:1">སྤྲུལ་པ་རྣམས་ཀྱིས་སྨྲས་པ། </s>
    <s id="2208:2">ཀུན་དགའ་བོའི་སྲིང་མོའི་བུ་གཉིས་རབ་ཏུ་བྱུང་ནས་</s>
  </p>
  <p id="2209">
    <s id="2209:1">བརྩོན་འགྲུས་བརྩམས་ཤིང་འདུག་སྟེ་</s>
  </p>
  <p id="2210">
    <s id="2210:1">དེ་གཉིས་ནམ་ཤི་འཕོས་ཏེ་དུས་ལས་འདས་པ་དེའི་ཚེ་འདིར་སྐྱེ་བར་འགྱུར་ཏེ</s>
  </p>
  <p id="2211">
    <s id="2211:1">དེ་གཉིས་དང་བདག་ཅག་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་པར་འགྱུར་བའི་སེང་གེའི་ཁྲི་ཡིན་ནོ། །</s>
  </p>
  <p id="2212">
    <s id="2212:1">དེ་ནས་དེ་མཐོང་མ་ཐག་ཏུ་ཁྱེའུ་དེ་གཉིས་དགའ་བར་གྱུར་ནས་བདག་ཅག་གཉིས་ཀྱི་བརྩོན་འགྲུས་ཀྱིས་ནི་འབྲས་བུ་ཆེན་པོ་ཐོབ་པར་གྱུར་ཏེ། </s>
  </p>
  <p id="2213">
    <s id="2213:1">སེམས་ཅན་དམྱལ་བར་སྐྱེ་བ་ལས་ཀྱང་ཐར་ལ་ལྷར་སྐྱེ་བ་ཡང་ཐོབ་པར་གྱུར་ཏོ་སྙམ་དུ་རིག་ནས་</s>
  </p>
  <p id="2214">
    <s id="2214:1">སེམས་དགའ་བཞིན་དུ་མཽད་གལ་གྱི་བུ་ཆེན་པོའི་ཐད་དུ་སོང་ངོ་། །</s>
  </p>
  <p id="2215">
    <s id="2215:1">དེ་ནས་མཽད་གལ་གྱི་བུ་ཆེན་པོས་དེ་གཉིས་མཐོང་ནས་དྲིས་པ། </s>
    <s id="2215:2">བུ་གཉིས་སྒྲ་འདི་ག་ལས་བྱུང་། </s>
  </p>
  <p id="2216">
    <s id="2216:1">དེ་ནས་ཁྱེའུ་དེ་གཉིས་ཀྱིས་ཚེ་དང་ལྡན་པ་མཽད་གལ་གྱི་བུ་ཆེན་པོ་ལ་ཐམས་ཅད་རྒྱས་པར་བསྙད་དོ། །</s>
  </p>
  <p id="2217">
    <s id="2217:1">དེ་ནས་མཽད་གལ་གྱི་བུ་ཆེན་པོས་དེ་གཉིས་ལ་སྨྲས་པ། </s>
    <s id="2217:2">བུ་གཉིས་དེ་ནི་ངས་ཁྱེད་གཉིས་ལ་བྱས་ན་ཁྱེད་གཉིས་ང་ལ་ཡིད་མི་ཆེས་ཏེ། </s>
  </p>
  <p id="2218">
    <s id="2218:1">ད་ནི་དོན་དེ་ཁྱེད་ཅག་གཉིས་ཀྱིས་མངོན་སུམ་དུ་མཐོང་བ་ཡིན་གྱིས། དེའི་ཕྱིར་ལྷག་པར་ཡང་བརྩོན་འགྲུས་བརྩམ་པར་གྱིས་ཤིག །</s>
    <s id="2218:2">དེ་ནས་དེ་ཐོས་མ་ཐག་ཏུ་ཁྱེའུ་དེ་གཉིས་ལྷག་པར་ཡང་བརྩོན་འགྲུས་སུ་སློབ་པ་ལ་ཞུགས་སོ། །</s>
  </p>
  <p id="2219">
    <s id="2219:1">དེ་ནས་ཕྱི་ཞིག་ན་དེ་གཉིས་ཀྱིས་འཁོར་ལོ་ལྟར་བསྡུས་པའི་མདོ་བརྩམས་ཏེ་དེ་གཉིས་ཀྱིས་དེ་ཐོས་ནས་འདི་སྙམ་སེམས་ཏེ། </s>
  </p>
  <p id="2220">
    <s id="2220:1">འཁོར་བ་ན་འཁོར་ཕན་ཆད་ཟོ་ཆུན་རྒྱུད་མོའི་འཁྲུལ་འཁོར་བཞིན་དུ་ཡང་དང་ཡང་དུ་སེམས་ཅན་དམྱལ་བ་དང་། དུད་འགྲོ་དང་། ཡི་དགས་དང་། ལྷ་དང་མིར་འཁོར་དགོས་པས་ན་བདག་ཅག་གཉིས་ལ་ལྷར་སྐྱེ་བ་ཡང་མི་དགོས། </s>
  </p>
  <p id="2221">
    <s id="2221:1">མིར་སྐྱེ་བ་ཡང་མི་དགོས་ཀྱིས་</s>
    <s id="2221:2">བདག་ཅག་གཉིས་ཀྱིས་དངོས་པོ་མེད་པ་ཉིད་དུ་བརྩོན་འགྲུས་བརྩམ་པར་བྱའོ་སྙམ་མོ། །</s>
  </p>
  <p id="2222">
    <s id="2222:1">དེ་ནས་ཚེ་དང་<ref folio="F.304.b"/>ལྡན་པ་མཽད་གལ་གྱི་བུ་ཆེན་པོས་དེ་གཉིས་ཡིད་སྐྱོ་བར་གྱུར་པར་རིག་ནས་ཡིད་ལ་བྱ་བའི་ལུང་ཕོག་སྟེ། </s>
  </p>
  <p id="2223">
    <s id="2223:1">དེ་གཉིས་ཀྱིས་ཀྱང་བརྩོན་པ་དང་། བསྒྲུབ་པ་དང་། འབད་པས་ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བྱས་ཏེ། </s>
  </p>
  <p id="2224">
    <s id="2224:1">དེ་དགྲ་བཅོམ་པ་ཁམས་གསུམ་པའི་འདོད་ཆགས་དང་བྲལ་བར་གྱུར་ནས། </s>
  </p>
  <p id="2225">
    <s id="2225:1">གསེར་དང་བོང་བར་མཉམ་པ། ནམ་མཁའ་དང་ལག་མཐིལ་དུ་འདྲ་བའི་སེམས་དང་ལྡན་པ། </s>
    <s id="2225:2">ཙན་དན་སྦངས་པ་ལྟ་བུར་བསིལ་བར་གྱུར་པ། </s>
    <s id="2225:3">རིག་པས་སྒོ་ངའི་སྦུབས་བཅོམ་པ། </s>
    <s id="2225:4">རིག་པ་དང་། མངོན་པར་ཤེས་པ་དང་། སོ་སོ་ཡང་དག་པར་རིག་པ་ཐོབ་པ། </s>
    <s id="2225:5">སྲིད་པའི་རྙེད་པ་དང་། ཆགས་པ་དང་། བཀུར་སྟི་ལ་མི་ལྟ་བ། </s>
    <s id="2225:6">དབང་པོ་དང་། ཉེ་དབང་དང་བཅས་པའི་ལྷ་རྣམས་ཀྱིས་མཆོད་ཅིང་རྗེད་པ་དང་། གུས་པར་སྨྲ་བའི་གནས་སུ་གྱུར་ཏོ། །</s>
  </p>
  <p id="2226">
    <s id="2226:1">དེ་གཉིས་ཀྱིས་དགྲ་བཅོམ་པ་ཉིད་ཐོབ་ནས་</s>
  </p>
  <p id="2227">
    <s id="2227:1">རྫུ་འཕྲུལ་གྱིས་གནས་ཐ་དད་པ་གཞན་དང་གཞན་དུ་འགྲོ་ཞིང་དུས་མ་ཡིན་པའི་མེ་ཏོག་རྣམས་དང་འབྲས་བུ་རྣམས་བླངས་ཏེ་</s>
  </p>
  <p id="2228">
    <s id="2228:1">དགེ་འདུན་ལ་འབུལ་བར་བྱེད་དོ། །</s>
  </p>
  <p id="2229">
    <s id="2229:1">དེ་ནས་ཚངས་པ་མཚུངས་པར་སྤྱོད་པ་གཞན་དག་གིས་ཚོར་ཏེ། </s>
  </p>
  <p id="2230">
    <s id="2230:1">འདི་གཉིས་ནི་མཐུ་ཆེ་བ་ཡིན་ནོ་སྙམ་མོ། །</s>
  </p>
  <p id="2231">
    <s id="2231:1">དེ་ལྟར་མཐོང་ནས་དེ་རྣམས་བདག་ཅག་གཉིས་ལ་སྐྱོ་བ་སྐྱེས་ཏེ། </s>
  </p>
  <p id="2232">
    <s id="2232:1">ལོ་བདུན་ལོན་པ་འདི་གཉིས་ཀྱིས་ཀྱང་ཡོན་ཏན་འདི་ལྟ་བུ་ཐོབ་ན། </s>
  </p>
  <p id="2233">
    <s id="2233:1">བདག་ཅག་སྐྲའི་མདོག་ལན་གསུམ་གྱུར་གྱི་བར་དུ་བདག་ཅག་གིས་ཅི་ཡང་མ་ཐོབ་བོ་སྙམ་སྟེ་</s>
    <s id="2233:2">སྐྱོ་བར་གྱུར་ནས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="2234">
    <s id="2234:1">དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="2235">
    <s id="2235:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་ཞུས་པ། </s>
    <s id="2235:2">བཙུན་པ་དགེ་ཚུལ་འདི་གཉིས་ཀྱིས་ལས་ཅི་བགྱིས་ན་</s>
  </p>
  <p id="2236">
    <s id="2236:1">ལས་དེའི་རྣམ་པར་སྨིན་པས་ལོ་བདུན་ལོན་པ་ན་རབ་ཏུ་བྱུང་ནས་</s>
  </p>
  <p id="2237">
    <s id="2237:1">ཉོན་མོངས་པ་ཐམས་ཅད་སྤངས་ཏེ</s>
  </p>
  <p id="2238">
    <s id="2238:1">དགྲ་བཅོམ་པ་ཉིད་མངོན་སུམ་དུ་བགྱིས་ལགས། </s>
    <s id="2238:2">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="2238:3">སྨོན་ལམ་གྱི་དབང་ལས་གྱུར་ཏོ། །</s>
  </p>
  <p id="2239">
    <s id="2239:1">གསོལ་པ། </s>
    <s id="2239:2">བཙུན་པ་འདི་གཉིས་ཀྱིས་སྨོན་ལམ་གང་དུ་བཏབ་ལགས། </s>
    <s id="2239:3">བཀའ་སྩལ་པ། སྔོན་བྱུང་བ་འདས་པའི་དུས་ན་བསྐལ་པ་བཟང་པོ་འདི་ཉིད་ལ་སྐྱེ་དགུའི་ཚེ་ལོ་ཉི་ཁྲི་ཐུབ་པ་ན་ཡང་དག་པར་རྫོགས་པའི་སངས་རྒྱས། རིག་པ་དང་<ref folio="F.305.a"/>ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་</s>
  </p>
  <p id="2240">
    <s id="2240:1">མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ</s>
  </p>
  <p id="2241">
    <s id="2241:1">དེའི་ཕྱི་ཞིག་ན་དགེ་སློང་གི་དགེ་འདུན་མང་པོས་ཞབས་འབྲིང་བྱས་ཏེ། </s>
  </p>
  <p id="2242">
    <s id="2242:1">ཡུལ་ཀཱ་ཤིའི་ཕྱོགས་སུ་ལྗོངས་རྒྱུ་ཞིང་གཤེགས་པ་ལས་བཱ་རཱ་ཎ་སཱིར་བྱོན་ཏེ། </s>
  </p>
  <p id="2243">
    <s id="2243:1">དེའི་ཚེ་མཛའ་སྡེ་ལྔ་བརྒྱ་ཙམ་སྐྱེད་མོས་ཚལ་གྱི་སར་བྱུང་ནས་</s>
  </p>
  <p id="2244">
    <s id="2244:1">ཕེག་རྡོབ་པར་བྱེད་དེ་</s>
  </p>
  <p id="2245">
    <s id="2245:1">རྩེ་ཞིང་དགའ་ལ་དགའ་མགུར་སྤྱོད་པ་ལས། </s>
    <s id="2245:2">མཛའ་སྡེ་དེ་རྣམས་ཀྱིས་ཐག་རིང་པོ་ཞིག་ནས་ཡང་དག་པར་རྫོགས་པའི་སངས་རྒྱས་འོད་སྲུང་མཐོང་ངོ་། །</s>
  </p>
  <p id="2246">
    <s id="2246:1">མཐོང་ནས་ཀྱང་དེ་དག་གིས་བློ་སྐྱེས་པ། </s>
    <s id="2246:2">ད་ལྟར་སངས་རྒྱས་བྱུང་བས་འཇིག་རྟེན་བརྒྱན་ཏེ་འཛམ་བུའི་གླིང་དགྲ་བཅོམ་པས་གང་ཞིང་འདུག་ན། </s>
  </p>
  <p id="2247">
    <s id="2247:1">བདག་ཅག་ཁྱིམ་ན་འདུག་པས་ཆོག་གིས་བཅོམ་ལྡན་འདས་ཀྱི་བསྟན་པ་ལ་རབ་ཏུ་འབྱུང་ངོ་སྙམ་མོ། །</s>
  </p>
  <p id="2248">
    <s id="2248:1">དེར་ཁ་ཅིག་ན་རེ་ཇི་སྲིད་དུ་བདག་ཅག་གི་འབྱུང་བ་ཆེན་པོ་གཞོན་པས་དེ་སྲིད་དུ་འདོད་པ་རྣམས་ལོངས་སྤྱད་ལ། ཕྱིས་རྒས་པའི་ཚེ་རབ་ཏུ་བྱུང་བས་སླེབས་སོ་ཞེས་</s>
    <s id="2248:2">ཟེར་ནས་</s>
  </p>
  <p id="2249">
    <s id="2249:1">དེ་དག་རབ་ཏུ་མ་བྱུང་སྟེ</s>
  </p>
  <p id="2250">
    <s id="2250:1">དེར་དེ་དག་ཁ་ཅིག་ལ་ནི་བུ་ཡང་བྱུང་། </s>
  </p>
  <p id="2251">
    <s id="2251:1">བུ་མོ་ཡང་བྱུང་ངོ་། །</s>
  </p>
  <p id="2252">
    <s id="2252:1">ཁ་ཅིག་ནི་ཤིའོ། །</s>
  </p>
  <p id="2253">
    <s id="2253:1">དེ་ནས་ཕྱི་ཞིག་ན་ཁ་ཅིག་གིས་བློ་སྐྱེས་པ། </s>
    <s id="2253:2">ད་ནི་བདག་ཅག་གི་ཁྱིམ་སོ་འཛིན་པ་དག་བྱུང་ཟིན་གྱིས། </s>
    <s id="2253:3">བདག་ཅག་དོང་ལ་བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་རབ་ཏུ་འབྱུང་ངོ་ཞེས་ཟེར་རོ། །</s>
  </p>
  <p id="2254">
    <s id="2254:1">དེར་ཁ་ཅིག་ན་རེ་ད་ནི་བདག་ཅག་གིས་བུ་རྣམས་ཀྱི་ཁྱིམ་ཡང་དབུབ་པར་བྱ། </s>
  </p>
  <p id="2255">
    <s id="2255:1">བུ་མོ་རྣམས་ཀྱང་བག་མར་གཏང་བར་བྱའོ་སྙམ་ནས་དེའི་སྐབས་སུ་ཡང་རབ་ཏུ་མ་བྱུང་ངོ་། །</s>
  </p>
  <p id="2256">
    <s id="2256:1">དེ་ནས་ཕྱི་ཞིག་ན་དེ་དག་ཐམས་ཅད་ཤི་ནས་དེ་དག་གི་ནང་ནས་གཉིས་ཤིག་ལུས་པར་གྱུར་ཏེ། </s>
  </p>
  <p id="2257">
    <s id="2257:1">དེ་གཉིས་ཕྱིས་སྐྱོ་བ་སྐྱེས་ནས་</s>
  </p>
  <p id="2258">
    <s id="2258:1">བདག་ཅག་སྔོན་ལོ་ཉི་ཤུ་རྩ་ལྔ་ལོན་པ་ན་བདག་ཅག་གཞོན་ནུའི་གནས་སྐབས་སུ་བབ་པའི་ཚེ་རབ་ཏུ་འབྱུང་བར་དད་པ་སྐྱེས་པ་ལས་བདག་ཅག་དེའི་ཚེ་རབ་ཏུ་མ་བྱུང་ནས་</s>
  </p>
  <p id="2259">
    <s id="2259:1">ཐམས་ཅད་ཤི་སྟེ་</s>
  </p>
  <p id="2260">
    <s id="2260:1">བདག་ཅག་གཉིས་པུ་ལུས་པར་གྱུར་ལ། </s>
    <s id="2260:2">བདག་ཅག་ཀྱང་ད་ནི་རྒས་ཤིང་འཁོགས་ལ་གཏུགས་པར་གྱུར་ཏེ</s>
  </p>
  <p id="2261">
    <s id="2261:1">བདག་ཅག་<ref folio="F.305.b"/>གཉིས་ཀྱང་རིང་པོ་མི་ཐོགས་པར་འཆི་བར་འགྱུར་བས་ན། </s>
  </p>
  <p id="2262">
    <s id="2262:1">བདག་ཅག་གཉིས་ཁྱིམ་ན་གནས་པས་ཆོག་གིས་འདོང་ལ་བདག་ཅག་གཉིས་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་རབ་ཏུ་འབྱུང་ངོ་</s>
    <s id="2262:2">སྙམ་ནས་</s>
  </p>
  <p id="2263">
    <s id="2263:1">སྦྱིན་པ་དག་བྱིན་ཞིང་བསོད་ནམས་དག་བྱས་ཏེ</s>
  </p>
  <p id="2264">
    <s id="2264:1">ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་རབ་ཏུ་བྱུང་ངོ་། །</s>
  </p>
  <p id="2265">
    <s id="2265:1">བཅོམ་ལྡན་འདས་ཀྱིས་དགེ་སློང་གསར་བུས་དགེ་འདུན་གྱི་བསྙེན་བཀུར་གྱིས་ཤིག་ཅེས་བཀའ་སྩལ་བས། དེ་གཉིས་དགེ་འདུན་གྱི་གཡོག་བྱེད་ཅིང་</s>
    <s id="2265:2">འདུག་ལ་གཞན་དག་གིས་ཀྱང་རྒན་ཞུགས་ཞེས་བྱ་བའི་ཚིག་རྗོད་པར་བྱེད་དོ། །</s>
  </p>
  <p id="2266">
    <s id="2266:1">དེ་ནས་དེ་གཉིས་ལ་གཅིག་ཤིན་ཏུ་མི་དགའ་བར་གྱུར་ཏོ། །</s>
  </p>
  <p id="2267">
    <s id="2267:1">ཅིག་ཤོས་ནི་བཟོད་པ་དང་ལྡན་ཏེ་དེས་དེ་ལ་བཤད་དེ། </s>
  </p>
  <p id="2268">
    <s id="2268:1">བཙུན་པ་དགེ་སློང་འདི་དག་ལ་སེམས་སྡང་བར་མ་བྱེད་ཅིག །</s>
  </p>
  <p id="2269">
    <s id="2269:1">འདི་ནི་འདི་རྣམས་ཀྱིས་ཉེས་པ་མ་ཡིན་གྱི་འདི་ནི་བདག་ཅག་གཉིས་ཀྱིས་ཉེས་པ་ཡིན་ནོ། །</s>
  </p>
  <p id="2270">
    <s id="2270:1">གལ་ཏེ་བདག་ཅག་གཉིས་གཞོན་ནུའི་ཚེ་ནས་རབ་ཏུ་བྱུང་ན་ནི་འདི་རྣམས་ཀྱིས་བདག་ཅག་གཉིས་ལ་རྒན་ཞུགས་ཞེས་བྱ་བའི་ཚིག་རྗོད་པར་བྱེད་པར་མི་འགྱུར་བ་ཞིག་ན། </s>
  </p>
  <p id="2271">
    <s id="2271:1">ད་ནི་རྒས་པའི་ཚེ་རབ་ཏུ་བྱུང་བར་གྱུར་ཏེ་</s>
  </p>
  <p id="2272">
    <s id="2272:1">དེ་བས་ཏང་བདག་ཅག་གཉིས་ལ་རྒན་ཞུགས་ཞེས་བྱ་བའི་ཚིག་རྗོད་པར་ཟད་དོ་ཞེས་དགེ་སློང་དེས་དེ་</s>
  </p>
  <p id="2273">
    <s id="2273:1">ལ་</s>
    <s id="2273:2">ཤད་ཀྱིས་བྱང་བར་བྱས་ནས་</s>
  </p>
  <p id="2274">
    <s id="2274:1">ཅང་མི་ཟེར་བར་འདུག་གོ། །</s>
  </p>
  <p id="2275">
    <s id="2275:1">དེ་ནས་དེ་གཉིས་ཀྱིས་ཇི་སྲིད་འཚོའི་བར་དུ་ཚངས་པར་སྤྱོད་པ་སྤྱད་ནས་</s>
  </p>
  <p id="2276">
    <s id="2276:1">འཆི་ཀར་སྨོན་ལམ་བཏབ་པ། </s>
    <s id="2276:2">འདི་ལྟར་བདག་ཅག་གཉིས་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་ཇི་སྲིད་འཚོའི་བར་དུ་ཚངས་པར་སྤྱོད་པ་སྤྱད་ཀྱང་ཡོན་ཏན་གྱི་ཚོགས་ཅི་ཡང་མ་ཐོབ་ཀྱིས། </s>
    <s id="2276:3">ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ་བདག་ཅག་གཉིས་ཀྱིས་མཉེས་པར་བྱེད་པར་གྱུར་ཅིག །</s>
  </p>
  <p id="2277">
    <s id="2277:1">མི་མཉེས་པར་བྱེད་པར་མ་གྱུར་ཅིག ། </s>
  </p>
  <p id="2278">
    <s id="2278:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="2279">
    <s id="2279:1">དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག །</s>
  </p>
  <p id="2280">
    <s id="2280:1">གལ་ཏེ་དེས་བྱིས་པ་ཆུང་ཆེས་པ་རབ་ཏུ་དབྱུང་བར་མི་བྱའོ་ཞེས་བསླབ་པའི་གཞི་རྣམས་བཅས་པར་གྱུར་ན་</s>
  </p>
  <p id="2281">
    <s id="2281:1">ཡང་དེའི་ཚེ་བདག་ཅག་གཉིས་ལས་བརྟེན་ནས་ </s>
  </p>
  <p id="2282">
    <s id="2282:1"><ref folio="F.306.a"/>གནང་བར་གྱུར་ཅིག་ཅེས་བྱས་སོ། །</s>
  </p>
  <p id="2283">
    <s id="2283:1">དགེ་སློང་དག་ཇི་སྙམ་དུ་སེམས། </s>
    <s id="2283:2">དེའི་ཚེ་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་རབ་ཏུ་བྱུང་བའི་རྒན་ཞུགས་སུ་གྱུར་པ་གང་ཡིན་པ་དེ་གཉིས་ནི་དགེ་ཚུལ་རབ་ཏུ་བྱུང་བ་འདི་གཉིས་ཁོ་ན་ཡིན་ཏེ</s>
  </p>
  <p id="2284">
    <s id="2284:1">དེ་གཉིས་ཀྱིས་དེར་ཇི་སྲིད་འཚོའི་བར་དུ་ཚངས་པར་སྤྱོད་པ་སྤྱད་ནས་འཆི་ཀར་སྨོན་ལམ་བཏབ་པ་དེས་ན། </s>
  </p>
  <p id="2285">
    <s id="2285:1">དགེ་སློང་དག་ང་ཡང་དག་པར་རྫོགས་པའི་སངས་རྒྱས་འོད་སྲུང་དང་ཤིན་ཏུ་མཉམ་པ་དང་། ཤུགས་མཉམ་པ་དང་། མཛད་པ་མཉམ་པ་དང་། ཐབས་མཉམ་པ་བརྙེས་པར་གྱུར་ནས། </s>
  </p>
  <p id="2286">
    <s id="2286:1">འདི་གཉིས་ཀྱིས་ང་མཉེས་པར་བྱས་ཏེ་</s>
  </p>
  <p id="2287">
    <s id="2287:1">མི་མཉེས་པར་མ་བྱས་ལ། འདི་གཉིས་ལོ་བདུན་ལོན་པ་ན་ང་ཉིད་ཀྱི་བསྟན་པ་ལ་རབ་ཏུ་བྱུང་ནས་</s>
  </p>
  <p id="2288">
    <s id="2288:1">ཉོན་མོངས་པ་ཐམས་ཅད་སྤངས་ཏེ</s>
  </p>
  <p id="2289">
    <s id="2289:1">དགྲ་བཅོམ་པ་ཉིད་མངོན་སུམ་དུ་བྱས་ནས་འདི་གཉིས་ཁོ་ན་ལས་བརྟེན་ཏེ། </s>
  </p>
  <p id="2290">
    <s id="2290:1">ལོ་བདུན་ལོན་པ་བྱ་རོག་སྐྲོད་ནུས་པ་རབ་ཏུ་དབྱུང་བར་ངས་གནང་ངོ་། །</s>
  </p>
  <p id="2291">
    <s id="2291:1">ལས་བརྒྱ་ཐམ་པ་ལས་སྡོམ་གྱི་ཚིགས་སུ་བཅད་པ་དྲུག་པ་རྫོགས་སོ།། །།</s>
  </p>
  <p id="2292">
    <s id="2292:1">སྡོམ་ནི། འཕྱེ་བོ་གྲུམ་སྟོད་ལོང་བ་དང་། །གཅེར་བུ་འོད་སྲུང་གཙོ་བོ་དང་། །གླང་ཆེན་གནས་དང་ས་ར་ན། །</s>
  </p>
  <p id="2293">
    <s id="2293:1">རི་དགས་ཀྱི་ནི་བརྟུལ་ཞུགས་ཅན། །ཟླ་བ་མི་འམ་ཅི་གཉིས་པོ། །</s>
    <s id="2293:2">འཕྱེ་བོ་ཞེས་བྱ་བ་ནི། </s>
    <s id="2293:3">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="2294">
    <s id="2294:1">དེའི་ཚེ་མཉན་དུ་ཡོད་པ་ན་ཁྱིམ་བདག་ཅིག་གནས་པ་དེས་ཐབས་ཟླར་བབ་པ་ལས་ཆུང་མ་བླངས་ནས་</s>
  </p>
  <p id="2295">
    <s id="2295:1">དེ་དེ་དང་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་པ་ལས། ཕྱིས་དེའི་ཆུང་མ་ལ་བུ་ཆགས་ནས་</s>
  </p>
  <p id="2296">
    <s id="2296:1">དེ་ཟླ་བ་དགུའམ་བཅུ་ལོན་པ་དང་། བུ་བཙས་ན་</s>
  </p>
  <p id="2297">
    <s id="2297:1">དེ་རོ་སྟོད་ནི་གཟུགས་བཟང་ཞིང་བལྟ་ན་</s>
  </p>
  <p id="2298">
    <s id="2298:1">སྡུག་པ་མཛེས་ལ། རོ་སྨད་ནི་ཡན་ལག་མ་ཚང་བ་ཞིག་བྱུང་ངོ་། །</s>
  </p>
  <p id="2299">
    <s id="2299:1">དེ་བཙས་པའི་ཚེ་ཁྱིམ་དེར་དོན་ཐམས་ཅད་འབྱོར་གྲུབ་པར་གྱུར་ཏེ། </s>
  </p>
  <p id="2300">
    <s id="2300:1">ཐང་ལ་འགྲོ་བའི་ཚོང་པ་དང་། ཆུ་ལ་འགྲོ་བའི་ཚོང་པ་དང་། རྒྱ་མཚོའི་གྲུ་བོ་ཆེའི་དོན་ཡང་གྲུབ་ནས་ཕྱིར་འོངས། </s>
  </p>
  <p id="2301">
    <s id="2301:1">བ་ལང་དང་མ་ཧེའི་ཁྱུ་ཡང་འཕེལ་བར་གྱུར། </s>
  </p>
  <p id="2302">
    <s id="2302:1">ལས་ཀྱི་སྒོ་ཐམས་ཅད་ཀྱང་འབྱོར་གྲུབ་པར་གྱུར་ནས་</s>
  </p>
  <p id="2303">
    <s id="2303:1">ཁྱིམ་བདག་དེས་བསམས་པ། </s>
    <s id="2303:2">འདི་ནི་ཁྱེའུ་འདིའི་མཐུ་ཡིན་ཏེ་</s>
  </p>
  <p id="2304">
    <s id="2304:1">དེས་ན་བདག་ཅག་གི་དོན་ཐམས་ཅད་<ref folio="F.306.b"/>འབྱོར་གྲུབ་པར་གྱུར་པས་ན་</s>
    <s id="2304:2">བདག་གི་བུ་འཕྱེ་བོ་བཙས་པ་འདི་ནི་དཔལ་ཡོན་ཅན་ཞིག་ཡིན་ནོ་སྙམ་མོ། །</s>
  </p>
  <p id="2305">
    <s id="2305:1">དེ་ནས་དེའི་བཙས་སྟོན་རྒྱས་པར་བྱས་ནས་ཁྱེའུ་འདིའི་མིང་ཇི་སྐད་གདགས་ཞེས་མིང་འདོགས་པར་བྱེད་དེ། </s>
  </p>
  <p id="2306">
    <s id="2306:1">ཁྱེའུ་འདི་འཕྱེ་བོ་ཡིན་པས་མིང་ཡང་འཕྱེ་བོ་ཁོ་ནར་གདགས་སོ་ཞེས་ཟེར་རོ། །</s>
  </p>
  <p id="2307">
    <s id="2307:1">དེ་ནས་ཁྱེའུ་འཕྱེ་བོ་འོ་མ་དང་། ཞོ་དང་། མར་དང་། ཞུན་མར་དང་། མར་གྱི་ཉིང་གུས་བསྐྱེད་བསྲིངས་སོ། །</s>
  </p>
  <p id="2308">
    <s id="2308:1">དེ་ནས་དེ་ཇི་ཙམ་དུ་ཆེར་སྐྱེས་པ་དེ་ཙམ་དུ་ཁྱིམ་བདག་དེའི་ཁྱིམ་འབྱོར་ཅིང་རྒྱས་པར་གྱུར་ཏོ། །</s>
  </p>
  <p id="2309">
    <s id="2309:1">དེ་ནས་དེ་ཀུན་དུ་གྲགས་པར་གྱུར་ཏེ། </s>
  </p>
  <p id="2310">
    <s id="2310:1">འདིའི་མཐུས་ལས་ཅིའི་སྒོ་ཅི་བརྩམས་པ་དེ་དག་ཐམས་ཅད་འབྱོར་གྲུབ་པ་ལས་ན་ཁྱེའུ་འདི་ནི་དཔལ་ཡོན་ཅན་ཞིག་ཡིན་ནོ་ཞེས་གྲགས་སོ། །</s>
  </p>
  <p id="2311">
    <s id="2311:1">དེ་ནས་དེ་ཐོས་མ་ཐག་ཏུ་མཉན་དུ་ཡོད་པ་ན་གནས་པའི་སྐྱེ་བོ་མང་པོ་དག་དུས་དུས་སུ་དེ་ལ་ལྟར་འགྲོ་ཞིང་དོན་ཅི་རྩོམ་པ་དེ་དག་ཐམས་ཅད་དེའི་མིང་གིས་རྩོམ་པར་བྱེད་དེ</s>
  </p>
  <p id="2312">
    <s id="2312:1">དེ་དག་གི་མཐུས་འབྱོར་གྲུབ་པར་འགྱུར་རོ། །</s>
  </p>
  <p id="2313">
    <s id="2313:1">དེ་ནས་དེ་ལྷག་པར་ཡང་མཉན་དུ་ཡོད་པ་ཐོག་ཐག་ཏུ་གྲགས་པར་གྱུར་ཏོ། །</s>
  </p>
  <p id="2314">
    <s id="2314:1">དེ་ནས་དེ་གང་གི་ཚེ་ཆེར་སྐྱེས་པ་དེའི་ཚེ་ཕས་དེའི་ཁྱོགས་རིན་པོ་ཆེ་ལས་བྱས་ཏེ་དེ་དེ་ལ་ཞོན་ཞིང་འགྲོའོ། །</s>
  </p>
  <p id="2315">
    <s id="2315:1">དེ་ནས་དེ་ཁྱིམ་དེ་ཉིད་དུ་ཡི་གེ་སློབ་ཏུ་བཅུག་སྟེ། </s>
  </p>
  <p id="2316">
    <s id="2316:1">ཡི་གེ་དང་། ཁོང་རྩིས་དང་། ཤོད་དགོད་པ་དང་། ལག་རྩིས་དང་། དབྱུང་བ་དང་། སྦ་བ་དང་། དགྲམ་པ་དང་། གོས་བརྟག་པ་དང་། ནོར་བུ་བརྟག་པ་དང་། རིན་པོ་ཆེ་བརྟག་པ་དང་། སྤོས་བརྟག་པ་དང་། སྨན་བརྟག་པ་དང་། གླང་པོ་ཆེ་བརྟག་པ་དང་། རྟ་བརྟག་པ་དང་། གོ་མཚོན་བརྟག་པ་བསླབས་ཏེ། </s>
  </p>
  <p id="2317">
    <s id="2317:1">ཡི་གེ་མཁས་པ་དང་། ཀློག་མཁས་པ་དང་། མཛངས་པ་དང་། བྱ་བ་ལ་གསལ་བ་དང་། ཡིད་གཞུངས་པ་དང་། བརྟག་པ་རྣམ་པ་བརྒྱད་ལ་བྱང་བར་གྱུར་ཏོ། །</s>
  </p>
  <p id="2318">
    <s id="2318:1">དེ་ནས་ཕྱི་ཞིག་ན་ཁྱོགས་ལ་ཞོན་ཏེ་སྐྱེ་བོ་ཕལ་པོ་ཆེས་གཡོག་བྱས་ནས། </s>
  </p>
  <p id="2319">
    <s id="2319:1">སྐྱེད་མོས་ཚལ་གྱི་སར་སོང་བ་ལས་དེས་བལྟས་ན། </s>
  </p>
  <p id="2320">
    <s id="2320:1">སྐྱེ་བོ་ཕལ་པོ་ཆེ་སྡེ་ཚན་ནས་སྡེ་ཚན་དང་། ཕ་ཚན་ནས་ཕ་ཚན་དུ་རྒྱལ་བུ་རྒྱལ་བྱེད་ཀྱི་ཚལ་དུ་འདོང་བ་</s>
    <s id="2320:2">མཐོང་ནས་</s>
  </p>
  <p id="2321">
    <s id="2321:1">ཡ་མཚན་དུ་གྱུར་ཏེ་</s>
  </p>
  <p id="2322">
    <s id="2322:1">དྲིས་པ། </s>
    <s id="2322:2">སྐྱེ་བོ་ཕལ་པོ་ཆེ་འདི་དག་གང་དུ་འདོང་། </s>
  </p>
  <p id="2323">
    <s id="2323:1">དེ་དག་གིས་<ref folio="F.307.a"/>སྨྲས་པ། བཅོམ་ལྡན་འདས་ལ་ལྟར་འགྲོའོ། །</s>
  </p>
  <p id="2324">
    <s id="2324:1">གྲུམ་པོས་སྨྲས་པ། བཅོམ་ལྡན་འདས་ཞེས་བྱ་བ་དེ་ཅི་ལྟ་བུ་ཞིག །</s>
    <s id="2324:2">དེ་དག་གིས་སྨྲས་པ། གངས་ཀྱི་ངོས་དང་ཉེ་བ་དང་། དྲང་སྲོང་སེར་སྐྱའི་དཀའ་ཐུབ་ཀྱི་གནས་ནས་</s>
  </p>
  <p id="2325">
    <s id="2325:1">ཐག་མི་རིང་བ་ཞིག་ཏུ་ཤཱཀྱའི་བུ་ཞིག་སྐྱེས་ནས</s>
  </p>
  <p id="2326">
    <s id="2326:1">དེ་བྲམ་ཟེ་མཚན་མཁན་བྱེ་བྲག་ཕྱེད་པ་དག་གིས་ལུང་བསྟན་པ། </s>
    <s id="2326:2">གལ་ཏེ་འདི་ཁྱིམ་ན་གནས་ན་ནི་འཁོར་ལོས་སྒྱུར་བའི་རྒྱལ་པོར་འགྱུར་རོ། །</s>
  </p>
  <p id="2327">
    <s id="2327:1">གལ་ཏེ་སྐྲ་དང་ཁ་སྤུ་བྲེགས་ནས་</s>
  </p>
  <p id="2328">
    <s id="2328:1">ཆོས་གོས་ཚོན་ཅན་གྱོན་ཏེ་ཡང་དག་པའི་དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་ན་</s>
  </p>
  <p id="2329">
    <s id="2329:1">ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་འགྱུར་ཏེ</s>
  </p>
  <p id="2330">
    <s id="2330:1">གྲགས་པ་ཆེན་པོ་དང་ལྡན་པར་འགྱུར་རོ་ཞེས་བྱས་ནས། </s>
  </p>
  <p id="2331">
    <s id="2331:1">དེ་ཐོས་མ་ཐག་ཏུ་དེ་བཅོམ་ལྡན་འདས་ལ་ལྟ་འདོད་པར་གྱུར་ཏེ། </s>
  </p>
  <p id="2332">
    <s id="2332:1">དེ་སྐྱེ་བོ་ཕལ་པོ་ཆེ་དེ་དག་གིས་གཡོག་བྱས་ནས་རྒྱལ་བུ་རྒྱལ་བྱེད་ཀྱི་ཚལ་དུ་དོང་ངོ་། །</s>
  </p>
  <p id="2333">
    <s id="2333:1">དེའི་ཚེ་བཅོམ་ལྡན་འདས་འཁོར་བརྒྱ་ཕྲག་དུ་མའི་གུང་ལ་བཞུགས་ཏེ་ཆོས་སྟོན་ཏོ། །</s>
  </p>
  <p id="2334">
    <s id="2334:1">དེ་ནས་ཁྱེའུ་འཕྱེ་བོ་དེས་ཐག་རིང་པོ་ཞིག་ནས་སངས་རྒྱས་བཅོམ་ལྡན་འདས་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ལེགས་པར་བརྒྱན་ཅིང་སྤ་བར་བྱས་པ། </s>
    <s id="2334:2">མེ་ལུས་ཀྱི་དབྱིབས་སུ་འདུག་པ་ལྟ་བུ། མེ་ལྕེ་མར་གྱིས་བཏབ་པ་ལྟ་བུ། མར་མེ་གསེར་གྱི་སྣོད་དུ་བཞག་པ་ལྟ་བུ། མཆོད་སྡོང་རིན་པོ་ཆེ་སྣ་ཚོགས་ཀྱིས་སྤྲས་པ་ལྟ་བུ། </s>
    <s id="2334:3">བློ་གསལ་ཞིང་དྲི་མ་མེད་ལ་རྣམ་པར་དག་པ་དང་ལྡན་པའི་སངས་རྒྱས་བཅོམ་ལྡན་འདས་མཐོང་ངོ་། །</s>
  </p>
  <p id="2335">
    <s id="2335:1">མཐོང་ནས་ཀྱང་མཆོག་ཏུ་དགའ་བ་སྐྱེས་ཏེ། </s>
  </p>
  <p id="2336">
    <s id="2336:1">དགེ་བའི་རྩ་བ་བསགས་པའི་རྒྱུ་ལས་བྱུང་བའི་སེམས་ཅན་གྱིས་དང་པོ་སངས་རྒྱས་མཐོང་བའི་ཉམས་བདེ་བ་ཅི་འདྲ་བ་དེ་ལྟ་བུ་ནི་ལོ་བཅུ་གཉིས་ཀྱི་བར་དུ་ཞི་གནས་ཀྱི་སེམས་ལ་གོམས་པར་བྱས་པ་ལ་ཡང་ཉམས་བདེ་བ་དེ་ལྟ་བུ་སྐྱེ་བར་མི་འགྱུར་རོ། །</s>
  </p>
  <p id="2337">
    <s id="2337:1">དེ་ལྟར་མཐོང་ནས་ཀྱང་སངས་རྒྱས་ལ་གུས་པའི་ཕྱིར་ཁྱོགས་ལས་བབས་ཏེ། </s>
  </p>
  <p id="2338">
    <s id="2338:1">གཟུགས་བཞིས་འཕྱེ་ཞིང་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="2339">
    <s id="2339:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="2340">
    <s id="2340:1">ཆོས་མཉན་པའི་ཕྱིར་སྤྱན་སྔར་འདུག་<ref folio="F.307.b"/>གོ། །</s>
  </p>
  <p id="2341">
    <s id="2341:1">དེ་ནས་བཅོམ་ལྡན་འདས་ཀྱིས་དེའི་བསམ་པ་དང་། བག་ལ་ཉལ་དང་། ཁམས་དང་། ཤེས་པ་དང་། རང་བཞིན་ཐུགས་སུ་ཆུད་ནས་</s>
  </p>
  <p id="2342">
    <s id="2342:1">དེ་དང་འཐུན་པའི་ཆོས་བསྟན་ཏེ</s>
  </p>
  <p id="2343">
    <s id="2343:1">དེ་ནས་འཕྱེ་བོ་དེས་སྟན་དེ་ཉིད་ལ་འདུག་བཞིན་དུ་འཇིག་ཚོགས་ལ་ལྟ་བའི་རིའི་རྩེ་མོ་མཐོན་པོ་ཉི་ཤུ་ཡེ་ཤེས་རྡོ་རྗེས་བཅོམ་ནས་</s>
  </p>
  <p id="2344">
    <s id="2344:1">རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ</s>
  </p>
  <p id="2345">
    <s id="2345:1">དེས་བདེན་པ་མཐོང་ནས་བསམས་པ། </s>
    <s id="2345:2">གལ་ཏེ་བདག་གི་ལུས་འདི་འདྲ་བར་མ་གྱུར་དུ་ཟིན་ན་བདག་ཀྱང་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་སྟེ། </s>
  </p>
  <p id="2346">
    <s id="2346:1">ཆུ་བོ་རྣམས་ལས་བརྒལ་བར་བྱ་བ་དང་། སྦྱོར་བ་རྣམས་ལས་འདའ་བར་བྱ་བའི་ཕྱིར་བརྩོན་པ་དང་། བསྒྲུབ་པ་དང་། འབད་པར་བྱ་བ་ཞིག་གུ་སྙམ་མོ། །</s>
  </p>
  <p id="2347">
    <s id="2347:1">དེ་ནས་སེམས་བསྐྱེད་མ་ཐག་ཏུ་དེའི་ལུས་ཀྱི་ཡན་ལག་རངས་པར་གྱུར་ཏོ། །</s>
  </p>
  <p id="2348">
    <s id="2348:1">དེ་ནས་དེ་ལྷག་པར་ཡང་བཅོམ་ལྡན་འདས་ལ་ཤིན་ཏུ་དགའ་བར་གྱུར་ཏོ། །</s>
  </p>
  <p id="2349">
    <s id="2349:1">དགའ་བར་གྱུར་ནས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས། </s>
  </p>
  <p id="2350">
    <s id="2350:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། </s>
  </p>
  <p id="2351">
    <s id="2351:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="2352">
    <s id="2352:1">བཙུན་པ་བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་། བསྙེན་པར་རྫོགས་ཤིང་དགེ་སློང་གི་དངོས་པོ་འཐོབ་ཏུ་རུང་ན། </s>
  </p>
  <p id="2353">
    <s id="2353:1">བདག་ཀྱང་བཅོམ་ལྡན་འདས་ཀྱི་ཐད་དུ་ཚངས་པར་སྤྱོད་པ་སྤྱད་པར་འཚལ་ལོ། །</s>
  </p>
  <p id="2354">
    <s id="2354:1">དེ་ནས་བཅོམ་ལྡན་འདས་ཀྱིས་དགེ་སློང་ཚུར་ཤོག་ཅེས་བྱ་བའི་ཚིག་གིས་</s>
    <s id="2354:2">རབ་ཏུ་ཕྱུང་ནས་བསྙེན་པར་རྫོགས་པར་མཛད་དེ། </s>
  </p>
  <p id="2355">
    <s id="2355:1">དེས་ཀྱང་བརྩོན་པ་དང་། བསྒྲུབ་པ་དང་། འབད་པས་ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བྱས་ཏེ། </s>
  </p>
  <p id="2356">
    <s id="2356:1">དེ་དགྲ་བཅོམ་པ་ཁམས་གསུམ་པའི་འདོད་ཆགས་དང་བྲལ་བར་གྱུར་ནས་</s>
  </p>
  <p id="2357">
    <s id="2357:1">གསེར་དང་བོང་བར་མཉམ་པ། ནམ་མཁའ་དང་ལག་མཐིལ་དུ་འདྲ་བའི་སེམས་དང་ལྡན་པ། </s>
    <s id="2357:2">ཙན་དན་སྦངས་པ་ལྟ་བུར་བསིལ་བར་གྱུར་པ། </s>
    <s id="2357:3">རིག་པས་སྒོ་ངའི་སྦུབས་བཅོམ་པ། </s>
    <s id="2357:4">རིག་པ་དང་། མངོན་པར་ཤེས་པ་དང་། སོ་སོ་ཡང་དག་པར་རིག་པ་ཐོབ་པ། <ref folio="F.308.a"/></s>
    <s id="2357:5">སྲིད་པའི་རྙེད་པ་དང་། ཆགས་པ་དང་། བཀུར་སྟི་ལ་མི་ལྟ་བ། དབང་པོ་དང་། </s>
    <s id="2357:6">ཉེ་དབང་དང་བཅས་པའི་ལྷ་རྣམས་ཀྱིས་མཆོད་ཅིང་རྗེད་པ་དང་གུས་པར་སྨྲ་བའི་གནས་སུ་གྱུར་ཏོ། །</s>
  </p>
  <p id="2358">
    <s id="2358:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ་འཕྱེ་བོས་ལས་ཅི་བགྱིས་ན་</s>
  </p>
  <p id="2359">
    <s id="2359:1">ལས་དེའི་རྣམ་པར་སྨིན་པས་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེས་ལགས། </s>
    <s id="2359:2">ལས་ཅི་བགྱིས་ན་</s>
  </p>
  <p id="2360">
    <s id="2360:1">ལས་དེའི་རྣམ་པར་སྨིན་པས་འཕྱེ་བོར་གྱུར་ལ། </s>
    <s id="2360:2">འདིས་བཅོམ་ལྡན་འདས་མཉེས་པར་བགྱིས་ཏེ</s>
  </p>
  <p id="2361">
    <s id="2361:1">མི་མཉེས་པར་མ་བགྱིས་ལ། </s>
    <s id="2361:2">རབ་ཏུ་འབྱུང་བའི་སེམས་བསྐྱེད་མ་ཐག་ཏུ་འདིའི་བཀྲ་མི་ཤིས་པ་མ་མཆིས་པར་གྱུར་ནས་བཀྲ་ཤིས་པར་གྱུར་ཏེ། </s>
  </p>
  <p id="2362">
    <s id="2362:1">བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="2363">
    <s id="2363:1">དགྲ་བཅོམ་པ་ཉིད་མངོན་སུམ་དུ་བགྱིས་ལགས། </s>
    <s id="2363:2">བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་འདི་ཉིད་ཀྱིས་ལས་བྱས་ཤིང་བསགས་ཏེ། </s>
  </p>
  <p id="2364">
    <s id="2364:1">དགེ་སློང་དག་སྔོན་བྱུང་བ་འདས་པའི་དུས་ན་བསྐལ་པ་བཟང་པོ་འདི་ཉིད་ལ་སྐྱེ་དགུའི་ཚེ་ལོ་ཉི་ཁྲི་ཐུབ་པ་ན་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་གདུལ་བྱའི་ཁ་ལོ་སྒྱུར་བ། བླ་ན་</s>
  </p>
  <p id="2365">
    <s id="2365:1">མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ</s>
  </p>
  <p id="2366">
    <s id="2366:1">དེའི་ཚེ་བཱ་རཱ་ཎ་སཱི་ན་དགེ་བསྙེན་མང་དུ་ཐོས་པ། རིག་པ་དང་གྲོལ་བའི་སྤོབས་པ་དང་ལྡན་པའི་ཆོས་སྨྲ་བ། </s>
    <s id="2366:2">དགེ་བསྙེན་གྱི་སྐྱེ་བོ་ཐམས་ཅད་ཀྱིས་བཀུར་སྟིར་བྱེད། </s>
  </p>
  <p id="2367">
    <s id="2367:1">བླ་མར་བྱེད། </s>
  </p>
  <p id="2368">
    <s id="2368:1">རི་མོར་བྱེད། </s>
  </p>
  <p id="2369">
    <s id="2369:1">མཆོད་པ་བྱེད་པ་ཞིག་གནས་སོ། །</s>
  </p>
  <p id="2370">
    <s id="2370:1">དེ་ནས་གང་གི་ཚེ་ཡང་དག་པར་རྫོགས་པའི་སངས་རྒྱས་འོད་སྲུང་བཱ་རཱ་ཎ་སཱི་ན་གནས་བཅས་ཏེ་</s>
  </p>
  <p id="2371">
    <s id="2371:1">བཞུགས་པ་དེའི་ཚེ་དགེ་བསྙེན་གྱི་སྐྱེ་བོ་རྣམས་ཡང་དག་པར་རྫོགས་པའི་སངས་རྒྱས་འོད་སྲུང་གི་ཐད་དུ་དོང་སྟེ་</s>
  </p>
  <p id="2372">
    <s id="2372:1">ཆོས་མཉན་ཏོ། །</s>
  </p>
  <p id="2373">
    <s id="2373:1">དེ་ནས་ཡང་དག་པར་རྫོགས་པའི་སངས་རྒྱས་འོད་སྲུང་ལྗོངས་དེ་ནས་གུད་དུ་གཤེགས་པ་<ref folio="F.308.b"/>དེའི་ཚེ་དགེ་བསྙེན་དེ་དག་དགེ་བསྙེན་དེ་ལ་ཆོས་ཉན་ཏོ། །</s>
  </p>
  <p id="2374">
    <s id="2374:1">དགེ་བསྙེན་གྱི་སྐྱེ་བོ་དེ་དག་གིས་ཀྱང་དགེ་བསྙེན་དེ་ལ་ཡོན་དུ་ཀཱཪྵཱ་པ་ཎ་ལྔ་བརྒྱ་སྦྱིན་པར་བྱེད་དོ། །</s>
  </p>
  <p id="2375">
    <s id="2375:1">དགེ་བསྙེན་དེས་ཀྱང་ཀཱཪྵཱ་པ་ཎ་ལྔ་བརྒྱ་པོ་དེ་དག་དགེ་འདུན་ལ་འབུལ་བར་བྱེད་དོ། །</s>
  </p>
  <p id="2376">
    <s id="2376:1">དེ་ནས་ཕྱི་ཞིག་ན་དགེ་བསྙེན་དེ་དགེ་བསྙེན་གྱི་སྡེ་ཚན་དེ་དག་དང་ལྷན་ཅིག་ཏུ་གཙུག་ལག་ཁང་དུ་དོང་ངོ་། །</s>
  </p>
  <p id="2377">
    <s id="2377:1">དེའི་ཚེ་དགེ་སློང་གི་དགེ་འདུན་རྣམས་འདུལ་བའི་ཆོ་གའི་ལས་བྱ་བ་ཞིག་བྱུང་ནས་གཙུག་ལག་ཁང་སྐྱོང་གིས་དགེ་བསྙེན་ཐམས་ཅད་གཙུག་ལག་ཁང་གི་ཕྱི་རོལ་དུ་བསྐྲད་དེ། </s>
  </p>
  <p id="2378">
    <s id="2378:1">འདི་ཁྱེད་ཀྱིས་མཉན་པར་མ་བྱེད་ཅིག་ཅེས་བྱས་སོ། །</s>
  </p>
  <p id="2379">
    <s id="2379:1">དེ་ནས་དགེ་བསྙེན་གྱི་སྡེ་ཚན་དེ་དག་གིས་དགེ་བསྙེན་དེ་ལ་སྨྲས་པ། </s>
    <s id="2379:2">དེ་ལྟར་བདག་ཅག་ནི་དགེ་སློང་རྣམས་ཀྱིས་བསྐྲད་དུ་རུང་ན་</s>
  </p>
  <p id="2380">
    <s id="2380:1">ཁྱོད་ལྟ་བུ་མང་དུ་ཐོས་པ། རིག་པ་དང་གྲོལ་བའི་སྤོབས་པ་དང་ལྡན་པའི་ཆོས་སྨྲ་བ་ཡིན་ན་</s>
  </p>
  <p id="2381">
    <s id="2381:1">ཅི་སྟེ་བསྐྲད་ཅེས་ཟེར་ནས</s>
  </p>
  <p id="2382">
    <s id="2382:1">དེ་དག་དེ་ལ་མཁས་པར་འཛིན་པ་གང་ཡིན་པ་དེ་མེད་པར་གྱུར་ཏོ། །</s>
  </p>
  <p id="2383">
    <s id="2383:1">དེ་ནས་དགེ་བསྙེན་དེ་གཞི་དེས་ཁྲོས་ནས། </s>
  </p>
  <p id="2384">
    <s id="2384:1">དེས་དགེ་སློང་རྣམས་ལ་སྨྲས་པ། </s>
    <s id="2384:2">ངས་ནི་འཕྱེ་བོ་ཁྲི་ལ་འདུག་པ་ཁྱེད་རྣམས་ལ་ཅི་རྙེད་པ་བསྒྲུབས་ཏེ་</s>
  </p>
  <p id="2385">
    <s id="2385:1">བྱིན་ན་</s>
  </p>
  <p id="2386">
    <s id="2386:1">ཁྱེད་ཀྱིས་ནི་བདག་གཅིག་པུ་ལ་མི་ཟེར་བར་མང་པོའི་ནང་དུ་དམའ་ཕབ་བོ་ཞེས་བྱས་སོ། །</s>
  </p>
  <p id="2387">
    <s id="2387:1">དེ་ནས་དགེ་སློང་རྣམས་ཀྱིས་བསམས་པ། </s>
    <s id="2387:2">ཉོན་མོངས་འདི་ནི་དམས་ཤིང་ཉམས་པར་གྱུར་ཏོ་སྙམ་ནས་</s>
  </p>
  <p id="2388">
    <s id="2388:1">དགེ་བསྙེན་དེ་ལ་སྨྲས་པ། </s>
    <s id="2388:2">དགེ་བསྙེན་ཁྱོད་ཀྱིས་ཚིག་རྩུབ་པོ་སྨྲས་ཀྱིས། ཉེས་པ་ལ་ཉེས་སོ་ཞེས་བཤགས་པར་གྱིས་ཤིག །</s>
    <s id="2388:3">ལས་དེའི་འབྲས་བུ་མི་སྡུག་པ་མྱོང་བར་གྱུར་ཏ་རེ་ཞེས་བྱས་སོ། །</s>
  </p>
  <p id="2389">
    <s id="2389:1">དེ་ནས་དགེ་བསྙེན་དེ་ཡང་འགྱོད་པ་ཆེན་པོ་སྐྱེས་ཏེ། </s>
  </p>
  <p id="2390">
    <s id="2390:1">ཡོན་གནས་འདི་ལྟ་བུ་དག་ལ་ཚིག་རྩུབ་པོ་སྨྲས་པ་ནི་བདག་གིས་མ་ལེགས་པར་བྱས་སོ་སྙམ་སྟེ། </s>
  </p>
  <p id="2391">
    <s id="2391:1">ཉེས་པ་ལ་ཉེས་སོ་ཞེས་བཤགས་ནས་སྦྱིན་པ་དག་སྦྱིན་ཞིང་བསོད་ནམས་དག་བྱས་ཏེ། </s>
  </p>
  <p id="2392">
    <s id="2392:1">ཚེ་གཅིག་ཏུ་སྐྱབས་སུ་འགྲོ་བ་དང་། བསླབ་པའི་གཞི་རྣམས་ཀྱང་བསྲུངས་ནས་འཆི་ཀར་སྨོན་ལམ་བཏབ་པ། </s>
    <s id="2392:2">ཀྱེ་མ་འདི་ལྟར་བདག་གིས་སེམས་ཅན་དག་པ་འདི་ལྟ་བུ་དག་ལ་ཚིག་རྩུབ་པོ་<ref folio="F.309.a"/>སྨྲས་པའི་ལས་འདི་བདག་ལ་འོང་བར་མ་གྱུར་ཅིག །</s>
  </p>
  <p id="2393">
    <s id="2393:1">དེ་སྟེ་ཡང་ལས་འདིའི་འབྲས་བུ་གདོན་མི་ཟ་བར་བདག་ལ་སྨིན་པར་གྱུར་ན་</s>
  </p>
  <p id="2394">
    <s id="2394:1">ཡང་རབ་ཏུ་འབྱུང་བའི་སེམས་བསྐྱེད་མ་ཐག་ཏུ་བདག་གི་བཀྲ་མི་ཤིས་པ་མེད་པར་གྱུར་ཏེ། བཀྲ་ཤིས་པར་གྱུར་ཅིག །</s>
  </p>
  <p id="2395">
    <s id="2395:1">བདག་གིས་སངས་རྒྱས་དང་། ཆོས་དང་། དགེ་འདུན་ལ་བཀུར་སྟི་བྱས་པ་དང་། སྦྱིན་པ་དག་སྦྱིན་ཞིང་བསོད་ནམས་དག་བྱས་པ་དང་། ཚེ་གཅིག་ཏུ་སྐྱབས་སུ་འགྲོ་བ་དང་། བསླབ་པའི་གཞི་རྣམས་བསྲུངས་པའི་དགེ་བའི་རྩ་བ་འདིས་ན་བདག་གང་དང་གང་དུ་སྐྱེ་བར་འགྱུར་བ་དེ་དང་དེར་ཕྱུག་ཅིང་ནོར་མང་ལ་ལོངས་སྤྱོད་ཆེན་པོའི་རིགས་སུ་སྐྱེ་བར་ཤོག་ཤིག །</s>
    <s id="2395:2">འཇིག་རྟེན་ན་བདག་གི་མིང་འཇིག་རྟེན་ཐམས་ཅད་ཀྱི་བཀྲ་ཤིས་སུ་གྱུར་ཅིག །</s>
  </p>
  <p id="2396">
    <s id="2396:1">བདག་གིས་ཅི་བསམས་པ་དང་། ཅི་འདོད་པ་དེ་དག་ཐམས་ཅད་འབྱོར་གྲུབ་པར་གྱུར་ཅིག་ཅེས་བྱས་སོ། །</s>
  </p>
  <p id="2397">
    <s id="2397:1">དགེ་སློང་དག་ཇི་སྙམ་དུ་སེམས། </s>
    <s id="2397:2">དེའི་ཚེ་དགེ་བསྙེན་དུ་གྱུར་པ་གང་ཡིན་པ་དེ་ནི་འཕྱེ་བོ་འདི་ཁོ་ན་ཡིན་ཏེ། </s>
  </p>
  <p id="2398">
    <s id="2398:1">དེས་དགེ་སློང་དེ་དག་ལ་ཚིག་རྩུབ་པོ་སྨྲས་པས། </s>
    <s id="2398:2">ལས་དེའི་རྣམ་པར་སྨིན་པས་ནི་ཚེ་རབས་ལྔ་བརྒྱར་འཕྱེ་བོར་གྱུར་ཏོ། །</s>
  </p>
  <p id="2399">
    <s id="2399:1">དེས་སྦྱིན་པ་དག་སྦྱིན་ཞིང་བསོད་ནམས་དག་བྱས་ཏེ། </s>
  </p>
  <p id="2400">
    <s id="2400:1">ཚེ་གཅིག་ཏུ་སྐྱབས་སུ་འགྲོ་བ་དང་། བསླབ་པའི་གཞི་རྣམས་བསྲུངས་ནས་འཆི་ཀར་སྨོན་ལམ་བཏབ་པའི་ལས་དེའི་རྣམ་པར་སྨིན་པས་ནི་གང་དང་གང་དུ་སྐྱེས་པ་དེ་དང་དེར་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེས་ཏེ</s>
  </p>
  <p id="2401">
    <s id="2401:1">འཇིག་རྟེན་ཐམས་ཅད་ཀྱི་བཀྲ་ཤིས་སུ་གྱུར་ནས་འདིས་ང་མཉེས་པར་བྱས་ཏེ། </s>
  </p>
  <p id="2402">
    <s id="2402:1">མི་མཉེས་པར་མ་བྱས་ལ། </s>
    <s id="2402:2">རབ་ཏུ་འབྱུང་བའི་སེམས་བསྐྱེད་མ་ཐག་ཏུ་བཀྲ་མི་ཤིས་པ་མེད་པར་གྱུར་ཏེ། </s>
  </p>
  <p id="2403">
    <s id="2403:1">བཀྲ་ཤིས་པ་བྱུང་བར་གྱུར་ནས་</s>
    <s id="2403:2">ངའི་བསྟན་པ་ལ་རབ་ཏུ་བྱུང་སྟེ། </s>
  </p>
  <p id="2404">
    <s id="2404:1">ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བྱས་སོ།། །། </s>
  </p>
  <p id="2405">
    <s id="2405:1"><ref folio="F.1.b"/>༄༅༅། །ལས་བརྒྱ་ཐམ་པ། བམ་པོ་ཉི་ཤུ་བདུན་པ། </s>
    <s id="2405:2">གྲུམ་སྟོད་ཅེས་བྱ་བ་ནི། </s>
    <s id="2405:3">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="2406">
    <s id="2406:1">དེའི་ཚེ་ནགས་ཁྲོད་ཅིག་ན་དྲང་སྲོང་ལྔ་བརྒྱ་ཙམ་གནས་ཏེ། </s>
  </p>
  <p id="2407">
    <s id="2407:1">དེ་དག་དེ་ན་འཁོད་ཅིང་མེའི་སྦྱིན་སྲེག་བྱེད་དོ། །</s>
  </p>
  <p id="2408">
    <s id="2408:1">སངས་རྒྱས་བཅོམ་ལྡན་འདས་བགྲོད་པ་གཅིག་པུའི་ལམ་སྟོན་པ། རྣམ་པ་གཉིས་ཀྱི་ཤེས་བྱ་དང་ཡེ་ཤེས་ལ་མངའ་བརྙེས་པ། མ་འདྲེས་པའི་དྲན་པ་ཉེ་བར་གཞག་པ་གསུམ་ལ་མཁས་པ། མི་འཇིགས་པ་བཞིས་མི་འཇིགས་པ། འགྲོ་བ་ལྔར་འགྲོ་བ་ལས་རྣམ་པར་གྲོལ་བ། སྐྱེ་མཆེད་དྲུག་ལ་མཁས་པ། བྱང་ཆུབ་ཀྱི་ཡན་ལག་བདུན་ལ་སྤྱོད་ཡུལ་བ། རྣམ་པར་ཐར་པ་བརྒྱད་ལ་བསམ་གཏན་པ། མཐར་གྱིས་གནས་པའི་སྙོམས་པར་འཇུག་པ་དགུ་ལ་སྙོམས་པར་འཇུག་པ། སྟོབས་བཅུའི་སྟོབས་དང་ལྡན་པ། ཡང་དག་པའི་སེང་གེའི་སྒྲ་ཆེན་པོ་སྒྲོགས་པ་རྣམས་ནི་ཆོས་ཉིད་ཀྱིས་ཉིན་དུས་གསུམ་མཚན་དུས་གསུམ་སྟེ། </s>
  </p>
  <p id="2409">
    <s id="2409:1">ཉིན་མཚན་དུས་དྲུག་ཏུ་<ref folio="F.2.a"/>སངས་རྒྱས་ཀྱི་སྤྱན་གྱིས་འཇིག་རྟེན་ལ་གཟིགས་ཏེ། </s>
  </p>
  <p id="2410">
    <s id="2410:1">སུ་ནི་དར། </s>
    <s id="2410:2">སུ་ནི་རྒུད། </s>
  </p>
  <p id="2411">
    <s id="2411:1">སུ་ནི་ཕོངས་ཤིང་འདུག །</s>
  </p>
  <p id="2412">
    <s id="2412:1">སུ་ནི་ཉམ་ང་བར་གྱུར། </s>
  </p>
  <p id="2413">
    <s id="2413:1">སུ་ནི་གནོད་པ་དང་ལྡན། </s>
  </p>
  <p id="2414">
    <s id="2414:1">སུ་ནི་ཕོངས་པ་དང་ཉམ་ང་བ་དང་གནོད་པ་དང་ལྡན། </s>
  </p>
  <p id="2415">
    <s id="2415:1">སུ་ནི་ངན་སོང་དུ་གཞོལ། </s>
    <s id="2415:2">སུ་ནི་ངན་སོང་དུ་འབབ། </s>
    <s id="2415:3">སུ་ནི་ངན་སོང་དུ་བབ། </s>
  </p>
  <p id="2416">
    <s id="2416:1">སུ་ནི་ངས་ངན་སོང་ནས་ཕྱུང་སྟེ། </s>
  </p>
  <p id="2417">
    <s id="2417:1">མཐོ་རིས་དང་ཐར་པ་དང་འབྲས་བུ་ལ་གཞག་པར་བྱ། </s>
  </p>
  <p id="2418">
    <s id="2418:1">སུ་ནི་ཉེས་པར་སྤྱོད་པའི་འདམ་དུ་བྱིང་བ་ལས་ལག་ནས་དྲང་བར་བྱ། </s>
  </p>
  <p id="2419">
    <s id="2419:1">སུ་ནི་འཕགས་པའི་ནོར་བདུན་མེད་པ་ལས། འཕགས་པའི་ནོར་བདུན་གྱི་དབང་ཕྱུག་ལ་དབང་བྱེད་དུ་གཞུག་པར་བྱ། </s>
  </p>
  <p id="2420">
    <s id="2420:1">སུ་ནི་དགེ་བའི་རྩ་བ་རྣམས་མ་བསྐྱེད་པ་ལས་བསྐྱེད་པར་བྱ། </s>
  </p>
  <p id="2421">
    <s id="2421:1">སུ་ནི་དགེ་བའི་རྩ་བ་རྣམས་བསྐྱེད་ཟིན་པ་ལས། ཡོངས་སུ་སྨིན་པར་བྱ། </s>
  </p>
  <p id="2422">
    <s id="2422:1">སུ་ནི་དགེ་བའི་རྩ་བ་རྣམས་ཡོངས་སུ་སྨིན་ཟིན་པ་ལས་ཡེ་ཤེས་ཀྱི་མཚོན་གྱིས་བརྟོལ་བར་བྱ། </s>
  </p>
  <p id="2423">
    <s id="2423:1">སུ་ནི་སངས་རྒྱས་བྱུང་བས་བརྒྱན་པའི་འཇིག་རྟེན་འབྲས་བུ་དང་བཅས་པར་བྱ་སྙམ་དུ་ཡེ་ཤེས་གཟིགས་པ་འཇུག་གོ། །</s>
  </p>
  <p id="2424">
    <s id="2424:1">རྒྱ་མཚོ་ཆུ་སྲིན་རྣམས་ཀྱི་གནས། །</s>
  </p>
  <p id="2425">
    <s id="2425:1">དུས་རླབས་ཡོལ་བར་འགྱུར་ཡང་སྲིད། །</s>
    <s id="2425:2">གདུལ་བར་བྱ་བའི་སྲས་རྣམས་ལ། །སངས་རྒྱས་དུལ་ལས་ཡོལ་བ་མེད། །</s>
  </p>
  <p id="2426">
    <s id="2426:1">དེ་ནས་བཅོམ་ལྡན་འདས་ཀྱིས་དགོངས་པ། </s>
    <s id="2426:2">དྲང་སྲོང་ལྔ་བརྒྱ་པོ་རྣམས་གདུལ་བའི་དུས་ལ་བབ་བོ་སྙམ་དུ་དགོངས་ནས། </s>
  </p>
  <p id="2427">
    <s id="2427:1">བཅོམ་ལྡན་འདས་ཀྱིས་ཅི་ནས་དྲང་སྲོང་ལྔ་བརྒྱ་པོ་དེ་དག་གིས་མེའི་སྦྱིན་སྲེག་གི་ཐབ་དེ་དག་ཐམས་ཅད་ཀྱི་ནང་དུ་སངས་རྒྱས་ཀྱི་ཞབས་ཀྱི་རྗེས་མཐོང་ལ། </s>
    <s id="2427:2">དེ་ཕྱིན་ཅད་མེ་སྦར་བར་མི་ནུས་པ་དེ་ལྟ་བུར་བྱིན་གྱིས་བརླབས་སོ། །</s>
  </p>
  <p id="2428">
    <s id="2428:1">དེ་ནས་དེ་དག་འདི་སྙམ་དུ་སེམས་ཏེ། </s>
  </p>
  <p id="2429">
    <s id="2429:1">རྗེས་འདིའི་མཐུས་བདག་ཅག་གི་མེའི་ཐབ་རྣམས་ཀྱི་ནང་དུ་མེ་སྦར་མི་ནུས་པར་གྱུར་པ་ལས་ན། </s>
  </p>
  <p id="2430">
    <s id="2430:1">རྗེས་<ref folio="F.2.b"/>འདི་ནི་དགེ་བ་ཞིག་ཡིན་པ་འདྲ་སྟེ། </s>
  </p>
  <p id="2431">
    <s id="2431:1">རྗེས་འདི་ལྷ་ཆེན་པོའི་རྗེས་མ་ཡིན་གྲང་སྙམ་ནས། </s>
  </p>
  <p id="2432">
    <s id="2432:1">དྲང་སྲོང་ལྔ་བརྒྱ་པོ་དེ་དག་གིས་སངས་རྒྱས་ཀྱི་རྗེས་དེ་དག་ལ་བསྲེག་བྱ་ཕུལ་ནས། </s>
  </p>
  <p id="2433">
    <s id="2433:1">སངས་རྒྱས་ཀྱི་མཐུས་སྦྱིན་སྲེག་དེ་དག་རང་སྦར་བར་གྱུར་ཏེ། </s>
  </p>
  <p id="2434">
    <s id="2434:1">མེ་ལྕེ་ཚངས་པའི་འཇིག་རྟེན་དུ་ཐུག་པར་སོང་ངོ་། །</s>
  </p>
  <p id="2435">
    <s id="2435:1">དེ་ནས་དྲང་སྲོང་རྣམས་ཀྱིས་དེ་མཐོང་ནས་ཡ་མཚན་དུ་གྱུར་ཏེ། </s>
  </p>
  <p id="2436">
    <s id="2436:1">ལྷ་ཆེན་པོས་བདག་ཅག་ལ་དགོངས་སོ་སྙམ་མོ། །</s>
  </p>
  <p id="2437">
    <s id="2437:1">དེ་ནས་བཅོམ་ལྡན་འདས་ཀྱིས་དེ་རྣམས་དྲང་བའི་ཕྱིར། རྒྱལ་བུ་རྒྱལ་བྱེད་ཀྱི་ཚལ་ལ་ཐུག་པའི་བར་དུ་ཞབས་ཀྱི་རྗེས་གཅིག་ནས་གཅིག་ཏུ་བྱིན་གྱིས་བརླབས་སོ། །</s>
  </p>
  <p id="2438">
    <s id="2438:1">དེ་ནས་དྲང་སྲོང་དེ་དག་གིས། མེའི་སྦྱིན་སྲེག་གི་དྲུང་ནས་རྗེས་གཅིག་ནས་གཅིག་ཏུ་སྤྲུལ་པ་མཐོང་ནས་དེ་དག་འདི་སྙམ་དུ་སེམས་ཏེ། </s>
  </p>
  <p id="2439">
    <s id="2439:1">ལྷ་ཆེན་པོ་ནི་ལམ་འདིར་གཤེགས་སོ་སྙམ་ནས་</s>
    <s id="2439:2">ཞབས་ཀྱི་རྗེས་གཅིག་ནས་གཅིག་ཏུ་རྗེས་དེ་དག་ལ་མཆོད་པ་བྱེད་ཅིང་དོང་ནས། </s>
  </p>
  <p id="2440">
    <s id="2440:1">དེ་དག་མཐར་གྱིས་རྒྱལ་བུ་རྒྱལ་བྱེད་ཀྱི་ཚལ་དུ་ཞུགས་སོ། །</s>
  </p>
  <p id="2441">
    <s id="2441:1">དེའི་ཚེ་བཅོམ་ལྡན་འདས་འཁོར་བརྒྱ་ཕྲག་དུ་མའི་གུང་ལ་བཞུགས་ཏེ་ཆོས་སྟོན་ཏོ། །</s>
  </p>
  <p id="2442">
    <s id="2442:1">དེ་ནས་དྲང་སྲོང་ལྔ་བརྒྱ་པོ་དེ་དག་གིས་སངས་རྒྱས་བཅོམ་ལྡན་འདས་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ལེགས་པར་བརྒྱན་ཅིང་སྤ་བར་བྱས་པ། མེ་ལུས་ཀྱི་དབྱིབས་སུ་འདུག་པ་ལྟ་བུ། མེ་ལྕེ་མར་གྱིས་བཏབ་པ་ལྟ་བུ། མར་མེ་གསེར་གྱི་སྣོད་དུ་བཞག་པ་ལྟ་བུ། མཆོད་སྡོང་རིན་པོ་ཆེ་སྣ་ཚོགས་ཀྱིས་སྤྲས་པ་ལྟ་བུ། བློ་གསལ་ཞིང་དྲི་མ་མེད་པ་རྣམ་པར་དག་པ་དང་ལྡན་པའི་སངས་རྒྱས་བཅོམ་ལྡན་འདས་མཐོང་ངོ་། །</s>
  </p>
  <p id="2443">
    <s id="2443:1">མཐོང་ནས་ཀྱང་མཆོག་ཏུ་དགའ་བ་སྐྱེས་ཏེ། </s>
  </p>
  <p id="2444">
    <s id="2444:1">དགེ་བའི་རྩ་བ་བསགས་པའི་རྒྱུ་ལས་བྱུང་བའི་སེམས་ཅན་གྱིས་དང་པོ་སངས་རྒྱས་མཐོང་བའི་ཉམས་བདེ་བ་ཅི་འདྲ་བ་དེ་ལྟ་བུ་ནི། ལོ་བཅུ་གཉིས་ཀྱི་བར་དུ་ཞི་གནས་ཀྱི་སེམས་ལ་གོམས་པར་བྱས་པ་ལ་ཡང་ཉམས་བདེ་བ་དེ་ལྟ་བུ་སྐྱེ་བར་མི་འགྱུར་རོ། །</s>
  </p>
  <p id="2445">
    <s id="2445:1">དེ་ལྟར་མཐོང་ནས་ཀྱང་བཅོམ་ལྡན་འདས་ག་ལ་བ་དེར་དོང་སྟེ་ཕྱིན་ནས། </s>
  </p>
  <p id="2446">
    <s id="2446:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="2447">
    <s id="2447:1">ཆོས་མཉན་པའི་ཕྱིར་སྤྱན་སྔར་འཁོད་དོ། །</s>
  </p>
  <p id="2448">
    <s id="2448:1">དེ་ནས་བཅོམ་ལྡན་འདས་ཀྱིས་དེ་རྣམས་ཀྱི་བསམ་པ་དང་། བག་ལ་ཉལ་དང་། ཁམས་དང་། ཤེས་པ་དང་། <ref folio="F.3.a"/>རང་བཞིན་ཐུགས་སུ་ཆུད་ནས། </s>
  </p>
  <p id="2449">
    <s id="2449:1">དེ་དང་འཐུན་པའི་ཆོས་བསྟན་ཏེ། </s>
  </p>
  <p id="2450">
    <s id="2450:1">དེ་ནས་དྲང་སྲོང་དེ་དག་གིས་སྟན་དེ་ཉིད་ལ་འཁོད་བཞིན་དུ་བདེན་པ་རྟོགས་པའི་མོད་ལ་ཕྱིར་མི་འོང་བའི་འབྲས་བུ་མངོན་སུམ་དུ་བྱས་སོ། །</s>
  </p>
  <p id="2451">
    <s id="2451:1">དེ་དག་གིས་བདེན་པ་མཐོང་ནས། </s>
  </p>
  <p id="2452">
    <s id="2452:1">སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས། </s>
  </p>
  <p id="2453">
    <s id="2453:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། </s>
  </p>
  <p id="2454">
    <s id="2454:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="2455">
    <s id="2455:1">བཙུན་པ་བདག་ཅག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་། བསྙེན་པར་རྫོགས་ཤིང་དགེ་སློང་གི་དངོས་པོ་འཐོབ་ཏུ་རུང་ན། </s>
  </p>
  <p id="2456">
    <s id="2456:1">བདག་ཅག་ཀྱང་བཅོམ་ལྡན་འདས་ཀྱི་ཐད་དུ་ཚངས་པར་སྤྱོད་པ་སྤྱད་པར་འཚལ་ལོ། །</s>
  </p>
  <p id="2457">
    <s id="2457:1">དེ་ནས་བཅོམ་ལྡན་འདས་ཀྱིས་དགེ་སློང་ཚུར་ཤོག་ཅེས་བྱ་བའི་ཚིག་གིས་རབ་ཏུ་ཕྱུང་སྟེ། </s>
  </p>
  <p id="2458">
    <s id="2458:1">བསྙེན་པར་རྫོགས་པར་མཛད་ནས། </s>
  </p>
  <p id="2459">
    <s id="2459:1">དེ་རྣམས་ལ་ལུང་ཡང་ཕོག་སྟེ། </s>
  </p>
  <p id="2460">
    <s id="2460:1">དེ་རྣམས་ཀྱིས་ཀྱང་བརྩོན་པ་དང་བསྒྲུབ་པ་དང་། འབད་པས་ཉོན་མོངས་པ་ཐམས་ཅད་སྤངས་ནས། </s>
  </p>
  <p id="2461">
    <s id="2461:1">དགྲ་བཅོམ་པ་ཉིད་མངོན་སུམ་དུ་བྱས་ཏེ། </s>
  </p>
  <p id="2462">
    <s id="2462:1">དེ་དག་དགྲ་བཅོམ་པ་ཁམས་གསུམ་པའི་འདོད་ཆགས་དང་བྲལ་བར་གྱུར་ནས། </s>
  </p>
  <p id="2463">
    <s id="2463:1">གསེར་དང་བོང་བར་མཉམ་པ། ནམ་མཁའ་དང་ལག་མཐིལ་དུ་འདྲ་བའི་སེམས་དང་ལྡན་པ། </s>
    <s id="2463:2">ཙན་དན་སྦངས་པ་ལྟ་བུར་བསིལ་བར་གྱུར་པ། </s>
    <s id="2463:3">རིག་པས་སྒོ་ངའི་སྦུབས་བཅོམ་པ། </s>
    <s id="2463:4">རིག་པ་དང་མངོན་པར་ཤེས་པ་དང་། སོ་སོ་ཡང་དག་པར་རིག་པ་ཐོབ་པ། </s>
    <s id="2463:5">སྲིད་པའི་རྙེད་པ་དང་། ཆགས་པ་དང་། བཀུར་སྟི་ལ་མི་ལྟ་བ། </s>
    <s id="2463:6">དབང་པོ་དང་། ཉེ་དབང་དང་བཅས་པའི་ལྷ་རྣམས་ཀྱིས་མཆོད་ཅིང་རྗེད་པ་དང་གུས་པར་སྨྲ་བའི་གནས་སུ་གྱུར་ཏོ། །</s>
  </p>
  <p id="2464">
    <s id="2464:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ་བཅོམ་ལྡན་འདས་ཀྱིས་དྲང་སྲོང་འདི་རྣམས་ལ་ཞབས་ཀྱི་རྗེས་བསྟན་པས་དྲངས་ཏེ་རབ་ཏུ་ཕྱུང་ནས། </s>
  </p>
  <p id="2465">
    <s id="2465:1">གཡུང་དྲུང་གི་མཐར་ཐུག་པ་གྲུབ་པ་དང་། བདེ་བའི་མྱ་ངན་ལས་འདས་པ་ལ་བཀོད་པ་ལ་གཟིགས། </s>
  </p>
  <p id="2466">
    <s id="2466:1">བཅོམ་ལྡན་འདས་ཀྱིས་བཀའ་སྩལ་པ། ད་ལྟར་འབའ་ཞིག་མ་ཡིན་ཏེ། </s>
  </p>
  <p id="2467">
    <s id="2467:1">འདས་པའི་དུས་ན་ཡང་དྲང་སྲོང་ལྔ་བརྒྱ་པོ་འདི་རྣམས་ཇི་ལྟར་ཞབས་ཀྱི་རྗེས་བསྟན་པས་དྲངས་ཏེ་རབ་ཏུ་ཕྱུང་ནས། </s>
  </p>
  <p id="2468">
    <s id="2468:1">ཚེ་<ref folio="F.3.b"/>གཅིག་ཏུ་ཚངས་པར་སྤྱོད་པ་སྤྱད་དུ་བཅུག་པ་དེ་ཉོན་ཅིག་</s>
    <s id="2468:2">དགེ་སློང་དག་སྔོན་བྱུང་བ་འདས་པའི་དུས་ན། </s>
  </p>
  <p id="2469">
    <s id="2469:1">བསྐལ་པ་བཟང་པོ་འདི་ཉིད་ལ་སྐྱེ་དགུའི་ཚེ་ལོ་ཉི་ཁྲི་ཐུབ་པ་ན། </s>
  </p>
  <p id="2470">
    <s id="2470:1">ཡང་དག་པར་རྫོགས་པའི་སངས་རྒྱས་རིག་པ་དང་། ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་</s>
  </p>
  <p id="2471">
    <s id="2471:1">མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ</s>
  </p>
  <p id="2472">
    <s id="2472:1">དེར་གང་གི་ཚེ་ཡང་དག་པར་རྫོགས་པའི་སངས་རྒྱས་འོད་སྲུང་གིས་ཆོ་འཕྲུལ་ཆེན་པོ་བསྟན་པ་དེའི་ཚེ་དེས་སྐྱེ་བོ་ཕྱི་མ་རྣམས་ལ་ཐུགས་བརྩེ་བ་དང་། དྲང་སྲོང་ལྔ་བརྒྱ་པོ་དེ་དག་དྲང་བའི་ཕྱིར། རྟགས་སུ་རུང་བའི་སངས་རྒྱས་ཀྱི་ཞབས་ཀྱི་རྗེས་བྱིན་གྱིས་བརླབས་སོ། །</s>
  </p>
  <p id="2473">
    <s id="2473:1">དེའི་ཚེ་ན་ལྷོ་ཕྱོགས་ན་དཀའ་ཐུབ་ཀྱི་ནགས་ཤིག་ན་དྲང་སྲོང་ལྔ་བརྒྱ་ཙམ་གནས་པ་དེ་དག་སྟེང་གི་བར་སྣང་ལས་རི་སྤོས་ཀྱི་ངད་ལྡང་བ་ལ་ཆས་ཏེ། </s>
  </p>
  <p id="2474">
    <s id="2474:1">དོང་བ་ལས་དེ་དག་རི་རབ་ལ་རྡུགས་པ་བཞིན་དུ་སངས་རྒྱས་ཀྱི་ཞབས་ཀྱི་རྗེས་རྣམས་ཀྱི་སྟེང་དུ་རྡུགས་ནས་དེ་རྣམས་ཡ་མཚན་དུ་གྱུར་ཏེ། </s>
  </p>
  <p id="2475">
    <s id="2475:1">བདག་ཅག་རྫུ་འཕྲུལ་ཡང་མ་ཉམས་ལ། </s>
    <s id="2475:2">ནམ་མཁའ་ལ་ཡང་ཐོགས་པར་གྱུར་ཏོ་སྙམ་མོ། །</s>
  </p>
  <p id="2476">
    <s id="2476:1">དེ་ནས་དེ་དག་ལ་དགའ་བའི་ལྷས། དེ་དག་ལ་སྨྲས་པ། </s>
    <s id="2476:2">ཁྱེད་ནི་རྫུ་འཕྲུལ་མ་ཉམས་མོད་ཀྱི། ཁྱེད་ཀྱི་འོག་ན་སངས་རྒྱས་ཀྱི་ཞབས་ཀྱི་རྗེས་ཡོད་ལ་</s>
    <s id="2476:3">དེའི་སྟེང་དུ་ནི་བརྒྱ་བྱིན་དང་ཚངས་པ་ལ་སོགས་པས་ཀྱང་འགྲོ་མི་ནུས་སོ། །</s>
  </p>
  <p id="2477">
    <s id="2477:1">དེ་ནས་དྲང་སྲོང་དེ་རྣམས་ཞབས་ཀྱི་རྗེས་དེ་ལ་ཤིན་ཏུ་དགའ་བར་གྱུར་ཏེ། </s>
  </p>
  <p id="2478">
    <s id="2478:1">དགའ་བར་གྱུར་ནས་ས་ལ་བབས་ཏེ། </s>
  </p>
  <p id="2479">
    <s id="2479:1">ཞབས་ཀྱི་རྗེས་དེ་དག་ལ་བཀུར་སྟི་བྱེད་པ་ལ་ཞུགས་སོ། །</s>
  </p>
  <p id="2480">
    <s id="2480:1">ཡང་དག་པར་རྫོགས་པའི་སངས་རྒྱས་འོད་སྲུང་གིས་དེ་རྣམས་དྲང་བའི་ཕྱིར། དྲང་སྲོང་གནས་པ་ལ་ཐུག་པའི་བར་དུ་ཞབས་ཀྱི་རྗེས་གཅིག་ནས་གཅིག་ཏུ་བྱིན་གྱིས་བརླབས་ནས། </s>
  </p>
  <p id="2481">
    <s id="2481:1">དྲང་སྲོང་རྣམས་ཀྱིས་བསམས་པ། </s>
    <s id="2481:2">རྗེས་འདི་དག་ནི་ལྷ་ཆེན་པོའི་ཡིན་ཏེ། </s>
  </p>
  <p id="2482">
    <s id="2482:1">འདི་ནི་ལམ་འདིར་གཤེགས་སོ་</s>
    <s id="2482:2">སྙམ་ནས། </s>
  </p>
  <p id="2483">
    <s id="2483:1">རྗེས་དེ་ཐོག་ཐག་ཏུ་དྲང་སྲོང་གནས་པར་དོང་ནས། </s>
  </p>
  <p id="2484">
    <s id="2484:1">དྲང་སྲོང་ལྔ་བརྒྱ་པོ་དེ་དག་གིས་ཐག་རིང་པོ་ཞིག་ནས་ཡང་དག་པར་རྫོགས་པའི་སངས་རྒྱས་འོད་སྲུང་མཐོང་ངོ་། །</s>
  </p>
  <p id="2485">
    <s id="2485:1"><ref folio="F.4.a"/>མཐོང་ནས་ཀྱང་དེ་དག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་སྲུང་ལ་ཤིན་ཏུ་དགའ་བར་གྱུར་ཏོ། །</s>
  </p>
  <p id="2486">
    <s id="2486:1">དགའ་བར་གྱུར་ནས་ཀྱང་ཡང་དག་པར་རྫོགས་པའི་སངས་རྒྱས་འོད་སྲུང་ག་ལ་བ་དེར་དོང་སྟེ་</s>
    <s id="2486:2">ལྷགས་ནས་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="2487">
    <s id="2487:1">བླ་གོས་ཕྲག་པ་གཅིག་ཏུ་གཟར་ནས། </s>
  </p>
  <p id="2488">
    <s id="2488:1">ཡང་དག་པར་རྫོགས་པའི་སངས་རྒྱས་འོད་སྲུང་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། </s>
  </p>
  <p id="2489">
    <s id="2489:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="2490">
    <s id="2490:1">བཙུན་པ་བདག་ཅག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་། བསྙེན་པར་རྫོགས་ཤིང་དགེ་སློང་གི་དངོས་པོ་འཐོབ་ཏུ་རུང་ན། </s>
  </p>
  <p id="2491">
    <s id="2491:1">བདག་ཅག་ཀྱང་བཅོམ་ལྡན་འདས་ཀྱི་ཐད་དུ་ཚངས་པར་སྤྱོད་པ་སྤྱད་པར་འཚལ་ལོ། །</s>
  </p>
  <p id="2492">
    <s id="2492:1">དེ་ནས་ཡང་དག་པར་རྫོགས་པའི་སངས་རྒྱས་འོད་སྲུང་གིས་དེ་དག་རབ་ཏུ་ཕྱུང་སྟེ། </s>
  </p>
  <p id="2493">
    <s id="2493:1">བསྙེན་པར་རྫོགས་པར་མཛད་ནས། </s>
  </p>
  <p id="2494">
    <s id="2494:1">དེ་རྣམས་ལ་ལུང་ཡང་ཕོག་སྟེ། </s>
  </p>
  <p id="2495">
    <s id="2495:1">དེ་དག་གིས་དེར་ཚེ་གཅིག་ཏུ་ཚངས་པར་སྤྱོད་པ་སྤྱད་ཀྱང་། </s>
    <s id="2495:2">གང་གིས་ཀྱང་ཡོན་ཏན་གྱི་ཚོགས་མ་ཐོབ་ནས། </s>
  </p>
  <p id="2496">
    <s id="2496:1">འཆི་ཀར་དེ་དག་གིས་སྨོན་ལམ་བཏབ་པ། </s>
    <s id="2496:2">འདི་ལྟར་བདག་ཅག་གིས་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ། ཚེ་གཅིག་ཏུ་ཚངས་པར་སྤྱོད་པ་སྤྱད་ཀྱང་། གང་གིས་ཀྱང་ཡོན་ཏན་གྱི་ཚོགས་མ་ཐོབ་ཀྱི། </s>
    <s id="2496:3">ཡང་དག་པར་རྫོགས་པའི་སངས་རྒྱས་འོད་སྲུང་གིས། བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ། </s>
  </p>
  <p id="2497">
    <s id="2497:1">བདག་ཅག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="2498">
    <s id="2498:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="2499">
    <s id="2499:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས། </s>
  </p>
  <p id="2500">
    <s id="2500:1">ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="2501">
    <s id="2501:1">དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག །</s>
  </p>
  <p id="2502">
    <s id="2502:1">ཅེས་བྱས་སོ། །</s>
  </p>
  <p id="2503">
    <s id="2503:1">དགེ་སློང་དག་ཇི་སྙམ་དུ་སེམས། </s>
    <s id="2503:2">དེའི་ཚེ་དྲང་སྲོང་ལྔ་བརྒྱ་པོར་གྱུར་པ་གང་ཡིན་པ་དེ་དག་ནི། དྲང་སྲོང་ལྔ་བརྒྱ་པོ་འདི་དག་ཁོ་ན་ཡིན་ཏེ། </s>
  </p>
  <p id="2504">
    <s id="2504:1">དེ་དག་གིས་དེར་ཚེ་གཅིག་ཏུ་ཚངས་པར་སྤྱོད་པ་སྤྱད་ནས། </s>
  </p>
  <p id="2505">
    <s id="2505:1">འཆི་ཀར་སྨོན་ལམ་བཏབ་སྟེ། </s>
  </p>
  <p id="2506">
    <s id="2506:1">ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་<ref folio="F.4.b"/>བཅོམ་ལྡན་འདས་དེ་བདག་ཅག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="2507">
    <s id="2507:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="2508">
    <s id="2508:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས། </s>
  </p>
  <p id="2509">
    <s id="2509:1">ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག་ཅེས་བྱས་པ་དེས་ན། </s>
  </p>
  <p id="2510">
    <s id="2510:1">དགེ་སློང་དག་ང་ཡང་དག་པར་རྫོགས་པའི་སངས་རྒྱས་འོད་སྲུང་དང་ཤིན་ཏུ་མཉམ་པ་དང་ཤུགས་མཉམ་པ་དང་། མཛད་པ་མཉམ་པ་དང་། ཐབས་མཉམ་པ་བརྙེས་པར་གྱུར་ནས། </s>
  </p>
  <p id="2511">
    <s id="2511:1">འདི་རྣམས་ཀྱིས་ང་མཉེས་པར་བྱས་ནས། </s>
  </p>
  <p id="2512">
    <s id="2512:1">མི་མཉེས་པར་མ་བྱས་ལ། ང་ཉིད་ཀྱི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="2513">
    <s id="2513:1">དགྲ་བཅོམ་པ་ཉིད་མངོན་སུམ་དུ་བྱས་སོ།། །།</s>
  </p>
  <p id="2514">
    <s id="2514:1">ལོང་བ་ཞེས་བྱ་བ་ནི། </s>
    <s id="2514:2">སངས་རྒྱས་བཅོམ་ལྡན་འདས་ཡུལ་མི་ཐི་ལ་ན། </s>
  </p>
  <p id="2515">
    <s id="2515:1">ལྷ་ཆེན་པོའི་ཨ་མྲའི་ཚལ་ན་བཞུགས་ཏེ། </s>
  </p>
  <p id="2516">
    <s id="2516:1">དེའི་ཚེ་ཡུལ་མི་ཐི་ལ་ན། </s>
  </p>
  <p id="2517">
    <s id="2517:1">ཁྱིམ་བདག་ཚོགས་ཅན་ཞེས་བྱ་བ་ཕྱུག་ཅིང་ནོར་མང་ལ་ལོངས་སྤྱོད་ཆེ་བ། རྣམ་ཐོས་ཀྱི་བུའི་ནོར་དང་མཉམ་པ། རྣམ་ཐོས་ཀྱི་བུའི་ནོར་དང་འགྲན་པ་ཞིག་གནས་པ་</s>
    <s id="2517:2">དེས་ཐབས་ཟླར་བབ་པ་ལས་ཆུང་མ་བླངས་ཏེ</s>
  </p>
  <p id="2518">
    <s id="2518:1">དེ་དེ་དང་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་པར་བྱེད་དོ། །</s>
  </p>
  <p id="2519">
    <s id="2519:1">ཕྱི་ཞིག་ན་དེའི་ཆུང་མ་ལ་བུ་ཆགས་ནས། </s>
  </p>
  <p id="2520">
    <s id="2520:1">དེ་ཟླ་བ་དགུའམ་བཅུ་ལོན་པ་དང་། བུ་བྱད་ངན་པོ་ལོང་བ་ཞིག་བཙས་སོ། །</s>
  </p>
  <p id="2521">
    <s id="2521:1">དེ་ནས་ཁྱིམ་བདག་དེས་བུ་དེ་མཐོང་ངོ་། །</s>
  </p>
  <p id="2522">
    <s id="2522:1">དེ་མཐོང་མ་ཐག་ཏུ་ཕ་མ་གཉིས་སྡུག་བསྔལ་ཆེན་པོ་སྐྱེས་ཏེ། </s>
  </p>
  <p id="2523">
    <s id="2523:1">བདག་ཅག་གཉིས་བརྒྱ་ལམ་ལན་ཅིག་ན་བུ་བཙས་ཀྱང་དེ་འདི་འདྲ་བར་གྱུར་ན་</s>
  </p>
  <p id="2524">
    <s id="2524:1">བདག་ཅག་གཉིས་ལ་བུ་བྱད་ངན་པོ་ལོང་བ་འདི་ལྟ་བུ་མི་དགོས་ཀྱིས། </s>
    <s id="2524:2">ཕྱེ་མ་རེད་ནམ་སྲོས་ན་</s>
  </p>
  <p id="2525">
    <s id="2525:1">ཕྱིར་ཕྱུང་ལ་ཁྱི་རྣམས་ལ་སྦྱིན་ནོ་ཞེས་བྱས་ནས</s>
  </p>
  <p id="2526">
    <s id="2526:1">ཕ་མ་གཉིས་ཀྱིས་དེ་ཕྱིར་ཕྱུང་སྟེ། </s>
  </p>
  <p id="2527">
    <s id="2527:1">ལམ་པོ་ཆེར་བོར་ནས། </s>
  </p>
  <p id="2528">
    <s id="2528:1">ཁྱི་རྣམས་ལ་བྱིན་ནོ། །</s>
  </p>
  <p id="2529">
    <s id="2529:1">སངས་རྒྱས་བཅོམ་ལྡན་འདས་བགྲོད་པ་གཅིག་པུའི་ལམ་སྟོན་པ། རྣམ་པ་གཉིས་ཀྱི་ཤེས་བྱ་དང་། ཡེ་ཤེས་ལ་མངའ་བརྙེས་པ་མ་འདྲེས་པའི་དྲན་པ་ཉེ་བར་གཞག་པ་གསུམ་ལ་མཁས་པ། མི་འཇིགས་པ་བཞིས་མི་འཇིགས་པ། འགྲོ་བ་ལྔར་འགྲོ་བ་ལས་རྣམ་པར་གྲོལ་བ། སྐྱེ་མཆེད་དྲུག་ལ་མཁས་པ། བྱང་ཆུབ་ཀྱི་ཡན་ལག་བདུན་ལ་སྤྱོད་ཡུལ་བ། རྣམ་པར་ཐར་པ་བརྒྱད་ལ་བསམ་<ref folio="F.5.a"/>གཏན་པ། མཐར་གྱིས་གནས་པའི་སྙོམས་པར་འཇུག་པ་དགུ་ལ་སྙོམས་པར་འཇུག་པ། སྟོབས་བཅུའི་སྟོབས་དང་ལྡན་པ། ཡང་དག་པའི་སེང་གེའི་སྒྲ་ཆེན་པོ་སྒྲོགས་པ་རྣམས་ནི། ཆོས་ཉིད་ཀྱིས་ཉིན་དུས་གསུམ་མཚན་དུས་གསུམ་སྟེ། </s>
  </p>
  <p id="2530">
    <s id="2530:1">ཉིན་མཚན་དུས་དྲུག་ཏུ་སངས་རྒྱས་ཀྱི་སྤྱན་གྱིས་འཇིག་རྟེན་ལ་གཟིགས་ཏེ། </s>
  </p>
  <p id="2531">
    <s id="2531:1">སུ་ནི་རྒུད། </s>
  </p>
  <p id="2532">
    <s id="2532:1">སུ་ནི་དར། </s>
    <s id="2532:2">སུ་ནི་ཕོངས་ཤིང་འདུག །</s>
  </p>
  <p id="2533">
    <s id="2533:1">སུ་ནི་ཉམ་ང་བར་གྱུར། </s>
  </p>
  <p id="2534">
    <s id="2534:1">སུ་ནི་གནོད་པ་དང་ལྡན། </s>
  </p>
  <p id="2535">
    <s id="2535:1">སུ་ནི་ཕོངས་པ་དང་ཉམ་ང་བ་དང་། གནོད་པ་དང་ལྡན། </s>
  </p>
  <p id="2536">
    <s id="2536:1">སུ་ནི་ངན་སོང་དུ་གཞོལ། </s>
    <s id="2536:2">སུ་ནི་ངན་སོང་དུ་འབབ། </s>
    <s id="2536:3">སུ་ནི་ངན་སོང་དུ་བབ། </s>
  </p>
  <p id="2537">
    <s id="2537:1">སུ་ནི་ངས་ངན་སོང་ནས་ཕྱུང་སྟེ། </s>
  </p>
  <p id="2538">
    <s id="2538:1">མཐོ་རིས་དང་ཐར་པ་དང་འབྲས་བུ་ལ་གཞག་པར་བྱ། </s>
  </p>
  <p id="2539">
    <s id="2539:1">སུ་ནི་ཉེས་པར་སྤྱོད་པའི་འདམ་དུ་བྱིང་བ་ལས་ལག་ནས་དྲང་བར་བྱ། </s>
  </p>
  <p id="2540">
    <s id="2540:1">སུ་ནི་འཕགས་པའི་ནོར་བདུན་མེད་པ་ལས། འཕགས་པའི་ནོར་བདུན་གྱི་དབང་ཕྱུག་ལ་དབང་བྱེད་དུ་གཞུག་པར་བྱ། </s>
  </p>
  <p id="2541">
    <s id="2541:1">སུ་ནི་དགེ་བའི་རྩ་བ་རྣམས་མ་བསྐྱེད་པ་ལས་བསྐྱེད་པར་བྱ། </s>
  </p>
  <p id="2542">
    <s id="2542:1">སུ་ནི་དགེ་བའི་རྩ་བ་རྣམས་བསྐྱེད་ཟིན་པ་ལས་ཡོངས་སུ་སྨིན་པར་བྱ། </s>
  </p>
  <p id="2543">
    <s id="2543:1">སུ་ནི་དགེ་བའི་རྩ་བ་རྣམས་ཡོངས་སུ་སྨིན་ཟིན་པ་ལས། ཡེ་ཤེས་ཀྱི་མཚོན་གྱིས་བརྟོལ་བར་བྱ། </s>
  </p>
  <p id="2544">
    <s id="2544:1">སུ་ལ་ནི་སངས་རྒྱས་བྱུང་བས་བརྒྱན་པའི་འཇིག་རྟེན་འབྲས་བུ་དང་བཅས་པར་བྱ་སྙམ་དུ་ཡེ་ཤེས་གཟིགས་པ་འཇུག་གོ། །</s>
  </p>
  <p id="2545">
    <s id="2545:1">རྒྱ་མཚོ་ཆུ་སྲིན་རྣམས་ཀྱི་གནས། །</s>
  </p>
  <p id="2546">
    <s id="2546:1">དུས་རླབས་ཡོལ་བར་འགྱུར་ཡང་སྲིད། །</s>
    <s id="2546:2">གདུལ་བར་བྱ་བའི་སྲས་རྣམས་ལ། །སངས་རྒྱས་དུས་ལས་ཡོལ་བ་མེད། །</s>
  </p>
  <p id="2547">
    <s id="2547:1">དེ་ནས་བཅོམ་ལྡན་འདས་ཀྱིས་དགོངས་པ། </s>
    <s id="2547:2">ཁྱེའུ་འདི་ལུང་བསྟན་པའི་དུས་ལ་བབ་སྟེ། </s>
  </p>
  <p id="2548">
    <s id="2548:1">ཁྱེའུ་འདི་ལས་བརྟེན་ནས། </s>
  </p>
  <p id="2549">
    <s id="2549:1">གདུལ་བར་བྱ་བའི་སྐྱེ་བོ་མང་པོ་དྲང་བར་བྱ་དགོས་སོ་སྙམ་དུ་དགོངས་ནས། </s>
  </p>
  <p id="2550">
    <s id="2550:1">བཅོམ་ལྡན་འདས་ཀྱིས་ཅི་ནས་ཁྱེའུ་དེ་ཁྱིས་ཟ་བར་མི་འགྱུར་བར་བྱིན་གྱིས་བརླབས་སོ། །</s>
  </p>
  <p id="2551">
    <s id="2551:1">དེ་ནས་བཅོམ་ལྡན་འདས་ནང་པར་སྔར་བཞེངས་ནས། </s>
  </p>
  <p id="2552">
    <s id="2552:1">ཤམ་ཐབས་དང་ཆོས་གོས་གསོལ་ཏེ། </s>
  </p>
  <p id="2553">
    <s id="2553:1">ལྷུང་བཟེད་བསྣམས་ནས། དགེ་སློང་གི་ཚོགས་ཀྱིས་ཞབས་འབྲིང་བྱས་ཏེ། </s>
  </p>
  <p id="2554">
    <s id="2554:1">དགེ་སློང་གི་དགེ་འདུན་གྱིས་མདུན་དུ་བདར་ནས། </s>
  </p>
  <p id="2555">
    <s id="2555:1">ཡུལ་མི་ཐི་ལར་གཤེགས་ཏེ། </s>
  </p>
  <p id="2556">
    <s id="2556:1">བཅོམ་ལྡན་འདས་ཁྱེའུ་དེ་དང་འདབ་ཉེ་བ་ཞིག་ཏུ་བཞུགས་སོ། །</s>
  </p>
  <p id="2557">
    <s id="2557:1"><ref folio="F.5.b"/>དེ་ནས་ཡུལ་མི་ཐི་ལ་ན་གནས་པའི་སྐྱེ་བོ་མང་པོས། སངས་རྒྱས་བཅོམ་ལྡན་འདས་མཐོང་ངོ་། །</s>
  </p>
  <p id="2558">
    <s id="2558:1">མཐོང་ནས་ཀྱང་ཡ་མཚན་དུ་གྱུར་ཏེ། </s>
  </p>
  <p id="2559">
    <s id="2559:1">སྔོན་གྱི་དགེ་བའི་རྩ་བས་བསྐུལ་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་སོ། །</s>
  </p>
  <p id="2560">
    <s id="2560:1">དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ། </s>
  </p>
  <p id="2561">
    <s id="2561:1">མ་ལ་བདག་གིས་ཅི་ནས་ཁྱེའུ་འདིས་ཚེ་རབས་སྔ་མ་དྲན་པར་འགྱུར་ཞིང་ཚིག་ཀྱང་སྨྲ་ལ། ང་དང་ལྷན་ཅིག་ཏུ་གཏམ་ཟེར་བར་འགྱུར་བ་དེ་ལྟ་བུའི་ཏིང་ངེ་འཛིན་ལ་སྙོམས་པར་འཇུག་པར་བྱའོ་སྙམ་དུ་དགོངས་ནས</s>
  </p>
  <p id="2562">
    <s id="2562:1">བཅོམ་ལྡན་འདས་ཀྱིས་དེ་ལྟར་བྱིན་གྱིས་བརླབས་ཏེ། </s>
  </p>
  <p id="2563">
    <s id="2563:1">ཁྱེའུ་དེས་སྔོན་གྱི་ཚེ་རབས་དྲན་ནས་ཚིག་སྨྲ་ཞིང་བཅོམ་ལྡན་འདས་དང་ལྷན་ཅིག་ཏུ་གཏམ་ཟེར་བར་གྱུར་ཏེ། </s>
  </p>
  <p id="2564">
    <s id="2564:1">དེར་བཅོམ་ལྡན་འདས་ཀྱིས་ཁྱེའུ་དེ་ལ་བཀའ་སྩལ་པ། </s>
    <s id="2564:2">ཁྱེའུ་ཁྱོད་མི་སྡུག་པ་ཡིན་ནམ། </s>
    <s id="2564:3">བཅོམ་ལྡན་འདས་མི་སྡུག་པ་ལགས་སོ། །</s>
    <s id="2564:4">ཁྱེའུ་ཁྱོད་མི་སྡུག་པ་ཡིན་ནམ། </s>
    <s id="2564:5">བདེ་བར་གཤེགས་པ་མི་སྡུག་པ་ལགས་སོ། །</s>
    <s id="2564:6">བཀའ་སྩལ་པ། </s>
    <s id="2564:7">ལུས་དང་ངག་དང་ཡིད་ཀྱིས་ཉེས་པར་སྤྱོད་པའི་ལས་ཀྱི་འབྲས་བུ་རྣམ་པར་སྨིན་པ་མི་སྡུག་པ་ཉམས་སུ་མྱོང་བ་ཡོད་དམ། </s>
    <s id="2564:8">གསོལ་པ། </s>
    <s id="2564:9">བཅོམ་ལྡན་འདས་ལུས་དང་ངག་དང་ཡིད་ཀྱིས་ཉེས་པར་སྤྱོད་པའི་ལས་ཀྱི་འབྲས་བུ་རྣམ་པར་སྨིན་པ་མི་སྡུག་པ་ཉམས་སུ་མྱོང་བ་མཆིས་ལགས་སོ། །</s>
    <s id="2564:10">བཀའ་སྩལ་པ། </s>
    <s id="2564:11">ཁྱོད་ཀྱི་མི་དགེ་བའི་བཤེས་གཉེན་སུ་ཡིན། </s>
  </p>
  <p id="2565">
    <s id="2565:1">གསོལ་པ། རང་གི་སེམས་ལགས་སོ། །</s>
    <s id="2565:2">དེ་ནས་དེ་ཐོས་མ་ཐག་ཏུ་སྐྱེ་བོ་ཕལ་པོ་ཆེ་རྣམས་ཡ་མཚན་དུ་གྱུར་ཏེ། </s>
  </p>
  <p id="2566">
    <s id="2566:1">སེམས་ཅན་འདི་ལྟ་བུ་སྔོན་གྱི་ཚེ་རབས་དྲན་ལ་ཚིག་ཀྱང་སྨྲ་ཞིང་། བཅོམ་ལྡན་འདས་དང་གཏམ་ཟེར་བ་སུ་ཞིག་གུ་སྙམ་མོ། །</s>
  </p>
  <p id="2567">
    <s id="2567:1">སངས་རྒྱས་བཅོམ་ལྡན་འདས་རྣམས་ནི་སྙན་སླེབས་པར་དཀའ་བ་ཡིན་ཏེ། </s>
  </p>
  <p id="2568">
    <s id="2568:1">དེ་དག་གིས་སངས་རྒྱས་བཅོམ་ལྡན་འདས་ལ་ཞུ་བའི་ཐུགས་མ་ཐུབ་ནས། </s>
  </p>
  <p id="2569">
    <s id="2569:1">ཚེ་དང་ལྡན་པ་ཀུན་དགའ་བོ་ལ་དྲིས་པ་བཙུན་པ་ཀུན་དགའ་བོ་སེམས་ཅན་འདི་ལྟ་བུ་སྔོན་གྱི་ཚེ་རབས་ཀུན་ཀྱང་དྲན་ལ་ཚིག་སྨྲ་ཞིང་། </s>
    <s id="2569:2">བཅོམ་ལྡན་འདས་དང་ལྷན་ཅིག་ཏུ་གཏམ་ཟེར་བ་འདི་སུ་ཞིག །</s>
    <s id="2569:3">ཚེ་དང་ལྡན་པ་ཀུན་དགའ་བོས་སྨྲས་པ། སངས་རྒྱས་བཅོམ་ལྡན་འདས་ལ་ཞུས་ཤིག །</s>
    <s id="2569:4">དེ་དག་གིས་སྨྲས་པ། སངས་རྒྱས་བཅོམ་ལྡན་འདས་རྣམས་ནི་སྙན་སླེབས་པར་<ref folio="F.6.a"/>དཀའ་བས་ན། </s>
  </p>
  <p id="2570">
    <s id="2570:1">བདག་ཅག་གིས་སངས་རྒྱས་བཅོམ་ལྡན་འདས་ལ་ཞུ་བའི་ཐུགས་མི་ཐུབ་བོ། །</s>
    <s id="2570:2">ཀུན་དགའ་བོས་སྨྲས་པ། </s>
    <s id="2570:3">སངས་རྒྱས་བཅོམ་ལྡན་འདས་རྣམས་ནི་བདག་གིས་ཀྱང་སྙན་སླེབས་པར་དཀའ་མོད་ཀྱི་ཁྱེད་ལ་སྙིང་བརྩེ་བའི་ཕྱིར་ཞུ་བར་བྱའོ་ཞེས་བྱས་ནས</s>
  </p>
  <p id="2571">
    <s id="2571:1">ཚེ་དང་ལྡན་པ་ཀུན་དགའ་བོས་བླ་གོས་ཕྲག་པ་གཅིག་ཏུ་གཟར་ནས། </s>
  </p>
  <p id="2572">
    <s id="2572:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། </s>
  </p>
  <p id="2573">
    <s id="2573:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="2574">
    <s id="2574:1">བཙུན་པ་སེམས་ཅན་འདི་ལྟ་བུ་སྔོན་གྱི་ཚེ་རབས་དྲན་ལ་ཚིག་སྨྲ་ཞིང་། བཅོམ་ལྡན་འདས་དང་བཀའ་མཆིད་བགྱིད་པ་སུ་ལགས། </s>
    <s id="2574:2">བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ་སེམས་ཅན་འདི་སྡིག་པ་བྱེད་བྱེད་པ་ཡིན་ཏེ</s>
  </p>
  <p id="2575">
    <s id="2575:1">འདིས་སྡིག་པའི་ལས་མང་པོ་བྱས་སོ། །</s>
  </p>
  <p id="2576">
    <s id="2576:1">ཀུན་དགའ་བོ་སྔོན་བྱུང་བ་འདས་པའི་དུས་ན་ཡུལ་མི་ཐི་ལ་འདི་ཉིད་ན། </s>
  </p>
  <p id="2577">
    <s id="2577:1">རྒྱལ་པོ་མི་སྡུག་པ་ཞེས་བྱ་བ་རྒྱལ་པོ་བྱེད་དེ། </s>
  </p>
  <p id="2578">
    <s id="2578:1">རྒྱལ་པོ་དེ་ཕྲག་དོག་ཅན་ཞིག་ཏུ་གྱུར་ནས། </s>
  </p>
  <p id="2579">
    <s id="2579:1">དེ་གང་གི་ཚེ་བཙུན་མོའི་འཁོར་གྱིས་ཞབས་འབྲིང་བྱས་ནས། </s>
  </p>
  <p id="2580">
    <s id="2580:1">སྐྱེད་མོས་ཚལ་གྱི་སའམ་གཞན་གང་དུ་འགྲོ་བར་འདོད་པ་ན། </s>
  </p>
  <p id="2581">
    <s id="2581:1">དེའི་ལམ་ཐམས་ཅད་དུ་མི་མེད་པར་བྱེད་དེ། </s>
  </p>
  <p id="2582">
    <s id="2582:1">སྐར་ཁུང་རྣམས་དང་སྒོ་རྣམས་ཀྱང་ཡོལ་བ་སྟུག་པོས་གཅོད་པར་བྱེད་དོ། །</s>
  </p>
  <p id="2583">
    <s id="2583:1">བརྒྱ་ལ་འགའ་ཞིག་གིས་གློ་བུར་དུ་བཙུན་མོའི་འཁོར་མཐོང་ན། </s>
  </p>
  <p id="2584">
    <s id="2584:1">དེས་དེའི་མིག་འབྱིན་པར་བྱེད་དེ། </s>
  </p>
  <p id="2585">
    <s id="2585:1">དེ་ལྟ་བུའི་ཚུལ་གྱིས་དེས་སེམས་ཅན་མང་པོའི་མིག་མེད་པར་བྱས་སོ། །</s>
  </p>
  <p id="2586">
    <s id="2586:1">དེ་ནས་ཕྱི་ཞིག་ན་དེའི་བཙུན་མོའི་འཁོར་གྱིས་ཞབས་འབྲིང་བྱས་ཏེ། </s>
  </p>
  <p id="2587">
    <s id="2587:1">སྐྱེད་མོས་ཚལ་གྱི་ནང་དུ་སོང་ངོ་། །</s>
  </p>
  <p id="2588">
    <s id="2588:1">སངས་རྒྱས་བཅོམ་ལྡན་འདས་རྣམས་འཇིག་རྟེན་ན་མི་བཞུགས་པ་དེའི་ཚེ། རང་སངས་རྒྱས་སྡུག་ཅིང་ཕོངས་པ་རྣམས་ལ་སྙིང་བརྩེ་བ། བས་མཐའི་གནས་མལ་ན་གནས་པ། </s>
    <s id="2588:2">འཇིག་རྟེན་གྱི་ཡོན་གནས་གཅིག་པུ་བསེ་རུ་ལྟ་བུ་དག་འཇིག་རྟེན་དུ་བྱུང་སྟེ</s>
  </p>
  <p id="2589">
    <s id="2589:1">རང་སངས་རྒྱས་ཞིག་ལམ་དེ་ནས་འོངས་པ་དེ། </s>
  </p>
  <p id="2590">
    <s id="2590:1">རྒྱལ་པོའི་ཞབས་འབྲིང་བ་རྣམས་ཀྱིས་མ་ཚོར་ནས། </s>
  </p>
  <p id="2591">
    <s id="2591:1">དེ་དེའི་བཙུན་མོའི་འཁོར་གྱི་མདུན་དུ་བབ་སྟེ། </s>
  </p>
  <p id="2592">
    <s id="2592:1">བུད་མེད་དེ་དག་གིས་དེའི་ལུས་མཛེས་པ་དང་སེམས་མཛེས་པ་མཐོང་ནས་དེ་དག་དགའ་བར་གྱུར་ཏོ། །</s>
  </p>
  <p id="2593">
    <s id="2593:1">དགའ་བར་གྱུར་ནས་ཀྱང་གདོང་གཡོགས་ཕྱེ་སྟེ། </s>
  </p>
  <p id="2594">
    <s id="2594:1"><ref folio="F.6.b"/>བཏུད་ཅིང་ཕྱག་བྱས་སོ། །</s>
  </p>
  <p id="2595">
    <s id="2595:1">དེ་ནས་རྒྱལ་པོས་ཀྱང་དེ་ཐོས་ཏེ། </s>
  </p>
  <p id="2596">
    <s id="2596:1">ཐོས་མ་ཐག་ཏུ་དེ་ཕྲག་དོག་གི་གཞི་ལས་ཁྲོ་བའི་ཀུན་ནས་དཀྲིས་པ་ཆེན་པོ་སྐྱེས་ཏེ། </s>
  </p>
  <p id="2597">
    <s id="2597:1">དེ་ཁྲོས་ནས་རྒྱལ་པོའི་ཞབས་འབྲིང་བ་རྣམས་ལ་བཀའ་སྩལ་ཏེ། </s>
  </p>
  <p id="2598">
    <s id="2598:1">ཁྱེད་དེང་ལ་རབ་ཏུ་བྱུང་བ་དེའི་མིག་གཉིས་ཕྱུང་ཞིག་ཅེས་བསྒོའོ། །</s>
    <s id="2598:2">དེ་ནས་དེ་ཐོས་མ་ཐག་ཏུ། རྒྱལ་པོའི་ཞབས་འབྲིང་བ་རྣམས་ཀྱིས་རང་སངས་རྒྱས་དེ་བཟུང་ནས་མིག་གཉིས་ཕྱུང་སྟེ</s>
  </p>
  <p id="2599">
    <s id="2599:1">རང་སངས་རྒྱས་དེ་ཡང་སྔོན་གྱི་ལས་མྱོང་བར་འགྱུར་བ་དེ་མངོན་སུམ་དུ་གྱུར་པས་རྫུ་བ་ཡང་མ་དྲན་ན། </s>
  </p>
  <p id="2600">
    <s id="2600:1">འཕྲུལ་པ་ལྟ་ཅི་སྨོས། </s>
  </p>
  <p id="2601">
    <s id="2601:1">དེ་ནས་རང་སངས་རྒྱས་དེས་བསམས་པ། </s>
    <s id="2601:2">ཉོན་མོངས་པ་འདི་ནི་མངོན་པར་སྨས་ཤིང་ཉམས་པར་གྱུར་ཏེ། </s>
  </p>
  <p id="2602">
    <s id="2602:1">འཁོར་བ་ན་འཁོར་ཞིང་ཡུན་རིང་པོར་སྡུག་བསྔལ་ཆེན་པོ་རྙེད་ན་མི་རུང་གིས། </s>
    <s id="2602:2">འདིའི་ར་མདའ་བྱ་དགོས་སོ་སྙམ་སྟེ། </s>
  </p>
  <p id="2603">
    <s id="2603:1">སྟེང་གི་ནམ་མཁའ་ལ་མངོན་པར་འཕགས་ནས་འབར་བ་དང་། ལམ་མེར་འདུག་པ་དང་། ཆར་འབེབས་པ་དང་། གློག་འགྱུ་བའི་ཆོ་འཕྲུལ་རྣམས་བསྟན་ཏོ། །</s>
  </p>
  <p id="2604">
    <s id="2604:1">སོ་སོའི་སྐྱེ་བོ་རྣམས་ནི་རྫུ་འཕྲུལ་གྱིས་མྱུར་དུ་དད་པར་བྱེད་དེ། </s>
  </p>
  <p id="2605">
    <s id="2605:1">རྒྱལ་པོ་དེས་སྡོང་པོ་སོག་ལེས་བཅད་པ་བཞིན་དུ་ཞབས་ལ་ཕྱག་འཚལ་ཏེ་</s>
  </p>
  <p id="2606">
    <s id="2606:1">སྨྲས་པ། </s>
    <s id="2606:2">སྐལ་པ་ཆེན་པོ་དང་ལྡན་པ་མར་སྤྱོན། </s>
    <s id="2606:3">བདག་ཉེས་པར་སྤྱད་པའི་འདམ་དུ་བྱིང་བའི་ལག་ནས་དྲང་དུ་གསོལ་ཞེས་བྱས་སོ། །</s>
  </p>
  <p id="2607">
    <s id="2607:1">བདག་ཉིད་ཆེན་པོ་དེ་ཡང་གཞི་དེས་ཡོངས་སུ་མྱ་ངན་ལས་འདས་ནས་རྒྱལ་པོ་དེས་དེའི་སྐུ་གདུང་ལ་མཆོད་པ་བྱས་ཏེ། </s>
  </p>
  <p id="2608">
    <s id="2608:1">སྨོན་ལམ་བཏབ་པ། </s>
    <s id="2608:2">འདི་ལྟར་བདག་གིས་སེམས་ཅན་དག་པ་འདི་ལྟ་བུ་ལ་གནོད་པ་བྱེད་དུ་བཅུག་པའི་ལས་འདིའི་འབྲས་བུ་བདག་གིས་ཉམས་སུ་མྱོང་བར་མ་གྱུར་ཅིག །</s>
  </p>
  <p id="2609">
    <s id="2609:1">འདི་ལྟར་ཕྱིར་ཡང་བཀུར་སྟི་བྱས་པ་རྣམས་ཀྱི་དགེ་བའི་རྩ་བ་འདིས་ན། </s>
  </p>
  <p id="2610">
    <s id="2610:1">བདག་གང་དང་གང་དུ་སྐྱེ་བར་འགྱུར་བ་དེ་དང་དེར། ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེ་བར་ཤོག་ཤིག །</s>
    <s id="2610:2">འདི་བས་ཀྱང་ཆེས་ཁྱད་པར་དུ་འཕགས་པའི་སྟོན་པ་མཉེས་པར་བྱེད་པར་གྱུར་ཅིག །</s>
  </p>
  <p id="2611">
    <s id="2611:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="2612">
    <s id="2612:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས། </s>
  </p>
  <p id="2613">
    <s id="2613:1">ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="2614">
    <s id="2614:1">དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག་ཅེས་བྱས་སོ། །</s>
  </p>
  <p id="2615">
    <s id="2615:1">དགེ་སློང་དག་ཅི་སྙམ་དུ་སེམས། </s>
    <s id="2615:2">དེའི་ཚེ་རྒྱལ་པོ་མི་སྡུག་<ref folio="F.7.a"/>པར་གྱུར་པ་གང་ཡིན་པ་དེ་ནི། ལོང་བ་འདི་ཁོ་ན་ཡིན་ཏེ། </s>
  </p>
  <p id="2616">
    <s id="2616:1">དེས་རང་སངས་རྒྱས་དེའི་མིག་གཉིས་ཕྱུང་བ་དང་། སེམས་ཅན་སྟོང་ཕྲག་དུ་མའི་མིག་མེད་པར་བྱས་པའི་ལས་དེའི་རྣམ་པར་སྨིན་པས་ལོ་བརྒྱ་ཕྲག་དུ་མ་དང་། ལོ་སྟོང་ཕྲག་དུ་མར་དམུས་ལོང་འབའ་ཞིག་ཏུ་གྱུར་ཏེ</s>
  </p>
  <p id="2617">
    <s id="2617:1">སེམས་ཅན་དམྱལ་བར་ཡང་འཚེད་པར་གྱུར་ཏོ། །</s>
  </p>
  <p id="2618">
    <s id="2618:1">དེ་ནས་ཤི་འཕོས་ནས་ཀྱང་ཚེ་རབས་ལྔ་བརྒྱར་ཡི་དགས་སུ་སྐྱེས་ཏེ། </s>
  </p>
  <p id="2619">
    <s id="2619:1">དེར་ཡང་འདིས་དམུས་ལོང་དུ་གྱུར་པ་འབའ་ཞིག་གི་སྡུག་བསྔལ་ཆེན་པོ་མྱོང་བར་གྱུར་ཏོ། །</s>
  </p>
  <p id="2620">
    <s id="2620:1">ཡི་དགས་ལས་ཤི་འཕོས་ནས་ཚེ་རབས་ལྔ་བརྒྱར་དུད་འགྲོར་སྐྱེས་ཏེ། </s>
  </p>
  <p id="2621">
    <s id="2621:1">དེར་ཡང་དམུས་ལོང་འབའ་ཞིག་ཏུ་གྱུར་ཏོ། །</s>
  </p>
  <p id="2622">
    <s id="2622:1">དུད་འགྲོ་ལས་ཤི་འཕོས་ནས་ཚེ་རབས་ལྔ་བརྒྱར་མིར་སྐྱེས་ཏེ། </s>
  </p>
  <p id="2623">
    <s id="2623:1">ཐམས་ཅད་དུ་དམུས་ལོང་དུ་གྱུར་ཏོ། །</s>
  </p>
  <p id="2624">
    <s id="2624:1">དེ་ནས་དགེ་སློང་རྣམས་ཀྱིས་གསོལ་པ། བཙུན་པ་སེམས་ཅན་འདི་སྡུག་བསྔལ་འདི་ལས་ནམ་ཐར་བར་འགྱུར། </s>
  </p>
  <p id="2625">
    <s id="2625:1">བཀའ་སྩལ་པ། དགེ་སློང་དག་ཉན་ཐོས་དང་རང་སངས་རྒྱས་ལས་འདས་པའི་ཡང་དག་པར་རྫོགས་པའི་སངས་རྒྱས་ཡིད་བཟང་ཞེས་བྱ་བ་འཇིག་རྟེན་དུ་འབྱུང་བར་འགྱུར་ཏེ། </s>
  </p>
  <p id="2626">
    <s id="2626:1">དེའི་གསུང་རབ་ལ་སེམས་ཅན་འདི་མིར་སྐྱེ་བར་འགྱུར་ཏེ། </s>
  </p>
  <p id="2627">
    <s id="2627:1">དབང་པོ་ཚང་བར་འགྱུར་རོ། །</s>
  </p>
  <p id="2628">
    <s id="2628:1">དེ་ནས་དེའི་གསུང་རབ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="2629">
    <s id="2629:1">དགྲ་བཅོམ་པ་ཉིད་མངོན་སུམ་དུ་བྱེད་པར་འགྱུར་རོ། །</s>
  </p>
  <p id="2630">
    <s id="2630:1">དེ་ནས་དགྲ་བཅོམ་པ་ཉིད་ཐོབ་ཀྱང་ཉལ་བའི་ཚེ། ལས་ལས་སྐྱེས་པའི་བྱ་རོག་དག་ལྷགས་ནས་མིག་གཉིས་འབྱིན་པར་འགྱུར་ལ། </s>
    <s id="2630:2">དེ་གཞི་དེས་ཡོངས་སུ་མྱ་ངན་ལས་འདའ་བར་འགྱུར་ཏེ</s>
  </p>
  <p id="2631">
    <s id="2631:1">དེར་ལས་འདི་ལས་ཐར་བར་འགྱུར་རོ། །</s>
  </p>
  <p id="2632">
    <s id="2632:1">དེ་ནས་དེ་ཐོས་མ་ཐག་ཏུ་སྐྱེ་བོ་ཕལ་པོ་ཆེ་དེ་དག་སྐྱོ་བ་ཆེན་པོ་སྐྱེས་ཏེ། </s>
  </p>
  <p id="2633">
    <s id="2633:1">ཉོན་མོངས་པའི་དབང་གིས་འཁོར་བ་ན། </s>
  </p>
  <p id="2634">
    <s id="2634:1">སྡུག་བསྔལ་འདི་ལྟ་བུ་དག་རྙེད་པར་འགྱུར་རོ་སྙམ་མོ། །</s>
  </p>
  <p id="2635">
    <s id="2635:1">དེ་ནས་བཅོམ་ལྡན་འདས་ཀྱིས་དེ་དག་ཡིད་སྐྱོ་བར་གྱུར་པར་ཐུགས་སུ་ཆུད་ནས། </s>
  </p>
  <p id="2636">
    <s id="2636:1">དེ་དག་དང་འཐུན་པའི་ཆོས་བསྟན་ཏེ། </s>
  </p>
  <p id="2637">
    <s id="2637:1">དེས་ན་སྐྱེ་བོ་མང་པོ་དེ་དག་གིས་སྟན་དེ་དག་ཉིད་ལ་འཁོད་བཞིན་དུ། ཁ་ཅིག་གིས་ནི་དྲོ་བར་གྱུར་པ་བསྐྱེད་དོ། །</s>
  </p>
  <p id="2638">
    <s id="2638:1">ཁ་ཅིག་གིས་ནི་སྤྱི་བོ་དང་། བདེན་པ་དང་འཐུན་པའི་བཟོད་པ་དང་། འཇིག་རྟེན་གྱི་ཆོས་<ref folio="F.7.b"/>ཀྱི་མཆོག་དང་། མཐོང་བའི་སྙོམས་པར་འཇུག་པ་བསྐྱེད་དོ། །</s>
  </p>
  <p id="2639">
    <s id="2639:1">ཁ་ཅིག་གིས་ནི་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་སོ། །</s>
  </p>
  <p id="2640">
    <s id="2640:1">ཁ་ཅིག་གིས་ནི་ལན་ཅིག་ཕྱིར་འོང་བའི་འབྲས་བུ་མངོན་སུམ་དུ་བྱས་སོ། །</s>
  </p>
  <p id="2641">
    <s id="2641:1">ཁ་ཅིག་གིས་ནི་ཕྱིར་མི་འོང་བའི་འབྲས་བུ་མངོན་སུམ་དུ་བྱས་སོ། །</s>
  </p>
  <p id="2642">
    <s id="2642:1">ཁ་ཅིག་གིས་ནི་རབ་ཏུ་བྱུང་ནས་དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="2643">
    <s id="2643:1">ཁ་ཅིག་གིས་ནི་འཁོར་ལོས་སྒྱུར་བའི་རྒྱལ་པོར་འགྱུར་བའི་ས་བོན་བསྐྱེད་དོ། །</s>
  </p>
  <p id="2644">
    <s id="2644:1">ཁ་ཅིག་གིས་ནི་སྟོབས་ཀྱི་འཁོར་ལོས་སྒྱུར་བར་འགྱུར་བ་དང་། </s>
    <s id="2644:2">ཁ་ཅིག་གིས་ནི་བརྒྱ་བྱིན་དུ་འགྱུར་བ་དང་། </s>
    <s id="2644:3">ཁ་ཅིག་གིས་ནི་ཚངས་པར་འགྱུར་བ་དང་། </s>
    <s id="2644:4">ཁ་ཅིག་གིས་ནི་ཉན་ཐོས་ཀྱི་བྱང་ཆུབ་དང་། </s>
    <s id="2644:5">ཁ་ཅིག་གིས་ནི་རང་སངས་རྒྱས་ཀྱི་བྱང་ཆུབ་དང་། </s>
    <s id="2644:6">ཁ་ཅིག་གིས་ནི་བླ་ན་</s>
  </p>
  <p id="2645">
    <s id="2645:1">མེད་པ་ཡང་དག་པར་རྫོགས་པའི་བྱང་ཆུབ་ཀྱི་ས་བོན་བསྐྱེད་དོ། །</s>
  </p>
  <p id="2646">
    <s id="2646:1">འཁོར་དེ་དག་གི་ནང་ནས་ཕལ་ཆེར་ནི་སངས་རྒྱས་ལ་གཞོལ། ཆོས་ལ་འབབ། དགེ་འདུན་ལ་བབ་པར་གྱུར་ཏོ། །</s>
  </p>
  <p id="2647">
    <s id="2647:1">གཅེར་བུ་པ་འོད་སྲུང་ཞེས་བྱ་བ་ནི། </s>
    <s id="2647:2">གླེང་གཞི་རྒྱལ་པོའི་ཁབ་ན་བཞུགས་ཏེ། </s>
  </p>
  <p id="2648">
    <s id="2648:1">དེའི་ཚེ་རི་ཁྲོད་ཅིག་ན་བྲམ་ཟེ་དབུལ་པོ་ཅིག་གནས་པ་དེ་ཞིང་ལས་ཀྱིས་འཚོ་བར་བྱེད་དོ། །</s>
  </p>
  <p id="2649">
    <s id="2649:1">དེ་ནས་ཕྱི་ཞིག་ན་དེའི་ཆུང་མ་ལ་བུ་ཆགས་ནས། </s>
  </p>
  <p id="2650">
    <s id="2650:1">དེ་ཟླ་བ་དགུའམ། བཅུ་ལོན་པ་དང་། བུ་བཙས་ཏེ་</s>
    <s id="2650:2">དེའི་བཙས་སྟོན་རྒྱས་པར་བྱས་ནས། </s>
  </p>
  <p id="2651">
    <s id="2651:1">ཁྱེའུ་འདིའི་མིང་ཅི་སྐད་གདགས་ཞེས་མིང་འདོགས་པར་བྱེད་དོ། །</s>
  </p>
  <p id="2652">
    <s id="2652:1">ཁྱེའུ་འདི་འོད་སྲུང་གི་རིགས་ཡིན་པས་ན། </s>
  </p>
  <p id="2653">
    <s id="2653:1">ཁྱེའུ་འདིའི་མིང་འོད་སྲུང་དུ་གདགས་སོ་ཞེས་ཟེར་རོ། །</s>
  </p>
  <p id="2654">
    <s id="2654:1">དེ་ནས་ཁྱེའུ་འོད་སྲུང་འོ་མ་དང་། ཞོ་དང་། མར་དང་། ཞུན་མར་དང་། མར་གྱི་ཉིང་གུ་རྣམས་ཀྱིས་བསྐྱེད་བསྲིངས་ནས། </s>
  </p>
  <p id="2655">
    <s id="2655:1">དེ་གང་གི་ཚེ་ཆེར་སྐྱེས་པ་དེའི་ཚེ། དེ་ཕ་མ་དང་ལྷན་ཅིག་ཏུ་ཞིང་ལས་ལ་འགྲོའོ། །</s>
  </p>
  <p id="2656">
    <s id="2656:1">དེ་ནས་དེས་བལྟས་ན་ཕ་དེས་སྲོག་ཆགས་སྟོང་ཕྲག་དུ་མ་ཁ་འདོག་པར་བྱེད་པ་མཐོང་ནས། </s>
  </p>
  <p id="2657">
    <s id="2657:1">ཕ་ལ་སྨྲས་པ། </s>
    <s id="2657:2">ཡབ་ཅིག་ཁྱོད་ཀྱིས་སྲོག་ཆགས་སྟོང་ཕྲག་དུ་མ་གྱིན་ད་ལ་སྡུག་བསྔལ་བར་བྱེད་པ་འདི་ལྟ་བུའི་འཚོ་བ་ཁྱོད་ལ་ཅི་དགོས། </s>
  </p>
  <p id="2658">
    <s id="2658:1">ཕས་སྨྲས་པ། བུ་བདག་ཅག་གི་འཚོ་བ་ནི་འདི་ཡིན་ཏེ་གཞན་མེད་དོ། །</s>
  </p>
  <p id="2659">
    <s id="2659:1">དེ་ནས་ཁྱེའུ་དེས་བསམས་པ། </s>
    <s id="2659:2">བདག་འཚོ་བ་འདི་ལྟ་བུ་བཏང་ལ་ནགས་ཁྲོད་དུ་གནས་བཅའོ་</s>
    <s id="2659:3">སྙམ་ནས། </s>
  </p>
  <p id="2660">
    <s id="2660:1"><ref folio="F.8.a"/>ངེས་པར་འབྱུང་བར་ཆས་སོ། །</s>
  </p>
  <p id="2661">
    <s id="2661:1">དེ་ནས་དེ་གང་གི་ཚེ་བཅོམ་ལྡན་འདས་ཀྱིས་བླ་ན་མེད་པའི་ཡེ་ཤེས་བརྙེས་ནས། </s>
  </p>
  <p id="2662">
    <s id="2662:1">མཐར་གྱིས་གདུལ་བར་བྱ་བ་རྣམས་ཀྱི་དོན་མཛད་ཅིང་</s>
    <s id="2662:2">རྒྱལ་པོའི་ཁབ་ཏུ་གཤེགས་ནས། </s>
  </p>
  <p id="2663">
    <s id="2663:1">བཅོམ་ལྡན་འདས་ཀྱི་གྲགས་པ་ཀུན་ཏུ་རྒྱས་པར་གྱུར་ཏོ། །</s>
  </p>
  <p id="2664">
    <s id="2664:1">དེ་ནས་བཅོམ་ལྡན་འདས་བདུད་རྩིའི་ཆར་འབེབས་ཤིང་བདུད་རྩིས་འགྲོ་བ་རྣམས་ཚིམ་པར་མཛད་དོ། །</s>
  </p>
  <p id="2665">
    <s id="2665:1">ཁྱེའུ་འོད་སྲུང་གིས་ཀྱང་དགེ་སྦྱོང་གཽ་ཏ་མ་རྒྱལ་པོའི་ཁབ་ན་བཞུགས་ཏེ། </s>
  </p>
  <p id="2666">
    <s id="2666:1">དེས་ནི་བདུད་རྩིའི་ཆར་འབེབས་ཤིང་། བདུད་རྩིས་འགྲོ་བ་རྣམས་ཚིམ་པར་མཛད་དོ་ཞེས་ཐོས་ནས་ཐོས་མ་ཐག་ཏུ་ཕ་མ་ལ་གསོལ་ཏེ། </s>
  </p>
  <p id="2667">
    <s id="2667:1">ཡབ་ཡུམ་བདག་དགེ་སྦྱོང་གཽ་ཏ་མའི་ཐད་དུ་ཚངས་པར་སྤྱོད་པ་སྤྱད་དུ་མཆིའོ་ཞེས་བྱས་ནས་སོང་ངོ་། །</s>
  </p>
  <p id="2668">
    <s id="2668:1">དེ་ནས་རྒྱལ་པོའི་ཁབ་ཏུ་འགྲོ་ཞེས་བྱས་ནས་དེས་དེར་གཅེར་བུ་པ་གཉེན་གྱི་བུ་མཐོང་ནས་</s>
    <s id="2668:2">དེས་བསམ་པ། དགེ་སྦྱོང་གཽ་ཏ་མ་ནི་འདི་ཡིན་ནོ་སྙམ་ནས། </s>
  </p>
  <p id="2669">
    <s id="2669:1">དེ་དེའི་ཐད་དུ་རབ་ཏུ་བྱུང་ངོ་། །</s>
  </p>
  <p id="2670">
    <s id="2670:1">རབ་ཏུ་བྱུང་ནས་ཀྱང་དེས་ལྟས་ཀྱི་དཔྱད་ལོབས་ནས། </s>
  </p>
  <p id="2671">
    <s id="2671:1">དེ་དེ་ལ་སློབ་དཔོན་གྱི་མཆོག་ཏུ་གྱུར་ཏོ། །</s>
  </p>
  <p id="2672">
    <s id="2672:1">དེ་ནས་དེའི་མིང་འོད་སྲུང་ཞེས་བྱ་བ་གང་ཡིན་པ་དེ་མེད་པར་གྱུར་ཏེ། </s>
  </p>
  <p id="2673">
    <s id="2673:1">མིང་གཅེར་བུ་པ་འོད་སྲུང་དང་རུས་གཅིག་པ་གཅེར་བུ་པ་འོད་སྲུང་དང་རུས་གཅིག་པ་ཞེས་བྱ་བར་གྱུར་ཏོ། །</s>
  </p>
  <p id="2674">
    <s id="2674:1">ཕྱི་ཞིག་ན་དེས་བདག་ཉིད་ཚེ་ཟད་པའི་རྟགས་མཐོང་ནས་བསམས་པ། </s>
    <s id="2674:2">བདག་ནི་ཞག་བདུན་ན་མེད་པར་འགྱུར་རོ་སྙམ་མོ། །</s>
  </p>
  <p id="2675">
    <s id="2675:1">དེ་ནས་བཅོམ་ལྡན་འདས་ཀྱི་བསྟན་པ་ལ་དགའ་བའི་ལྷས་དེ་ལ་སྦྲན་ཏེ། </s>
  </p>
  <p id="2676">
    <s id="2676:1">གཅེར་བུ་པ་འོད་སྲུང་དང་རུས་གཅིག་པ། མི་དགར་མ་བྱེད་ཅིག །</s>
  </p>
  <p id="2677">
    <s id="2677:1">བཅོམ་ལྡན་འདས་དེ་ནི་འཆི་བ་ལས་ངེས་པར་འབྱུང་བར་འགྱུར་བའི་ལམ་སྟོན་པ་ཡིན་ཏེ། </s>
  </p>
  <p id="2678">
    <s id="2678:1">དེ་ནི་རྒྱལ་པོའི་ཁབ་འདི་ཉིད་ན་བཞུགས་ཀྱིས། </s>
    <s id="2678:2">དེ་ལ་བསྙེན་བཀུར་གྱིས་ཤིག །</s>
    <s id="2678:3">དེ་ལྟར་བྱས་དང་ཁྱོད་ལ་ལེགས་པར་འགྱུར་རོ་ཞེས་བྱས་སོ། །</s>
  </p>
  <p id="2679">
    <s id="2679:1">དེ་ནས་དེ་ཐོས་མ་ཐག་ཏུ་གཅེར་བུ་པ་འོད་སྲུང་དང་རུས་གཅིག་པ་རྒྱལ་པོའི་ཁབ་ནས་བྱུང་སྟེ། </s>
  </p>
  <p id="2680">
    <s id="2680:1">འོད་མའི་ཚལ་ལོགས་སུ་ཆས་པ་ལས། </s>
    <s id="2680:2">ལམ་ཕྱེད་དུ་དེའི་བློ་སྐྱེས་པ། </s>
    <s id="2680:3">དགེ་སློང་རྣམས་ནི་ངོ་ཚ་ཤེས་ཤིང་ཁྲེལ་ཡོད་པ་ཡིན་ལ། </s>
    <s id="2680:4">བདག་ནི་གཅེར་བུར་འདུག་པས་ན། </s>
  </p>
  <p id="2681">
    <s id="2681:1">དེ་དག་དང་མངོན་སུམ་དུ་ཕྲད་དུ་འགྲོ་མི་<ref folio="F.8.b"/>ཕོད་ཀྱིས། བདག་རེ་ཞིག་འོད་མའི་ཚལ་དུ་མི་འགྲོ་བར། </s>
    <s id="2681:2">ལམ་ཕྱེད་འདི་ཉིད་དུ་འདུག་པར་བྱའོ། །</s>
  </p>
  <p id="2682">
    <s id="2682:1">ལམ་ཕྱེད་འདི་ཉིད་དུ་འདུག་བཞིན་དུ་བདག་གིས་དགེ་སྦྱོང་གཽ་ཏ་མ་ལ་བསྙེན་བཀུར་བྱའོ་སྙམ་མོ། །</s>
  </p>
  <p id="2683">
    <s id="2683:1">སངས་རྒྱས་བཅོམ་ལྡན་འདས་བགྲོད་པ་གཅིག་པུའི་ལམ་སྟོན་པ། རྣམ་པ་གཉིས་ཀྱི་ཤེས་བྱ་དང་ཡེ་ཤེས་ལ་མངའ་བརྙེས་པ། མ་འདྲེས་པའི་དྲན་པ་ཉེ་བར་གཞག་པ་གསུམ་ལ་མཁས་པ། མི་འཇིགས་པ་བཞིས་མི་འཇིགས་པ། འགྲོ་བ་ལྔར་འགྲོ་བ་ལས་རྣམ་པར་གྲོལ་བ། སྐྱེ་མཆེད་དྲུག་ལ་མཁས་པ། བྱང་ཆུབ་ཀྱི་ཡན་ལག་བདུན་ལ་སྤྱོད་ཡུལ་བ། རྣམ་པར་ཐར་པ་བརྒྱད་ལ་བསམ་གཏན་པ། མཐར་གྱིས་གནས་པའི་སྙོམས་པར་འཇུག་པ་དགུ་ལ་སྙོམས་པར་འཇུག་པ། སྟོབས་བཅུའི་སྟོབས་དང་ལྡན་པ། ཡང་དག་པའི་སེང་གེའི་སྒྲ་ཆེན་པོ་སྒྲོགས་པ་རྣམས་ནི། ཆོས་ཉིད་ཀྱིས་ཉིན་དུས་གསུམ་མཚན་དུས་གསུམ་སྟེ། </s>
  </p>
  <p id="2684">
    <s id="2684:1">ཉིན་མཚན་དུས་དྲུག་ཏུ་སངས་རྒྱས་ཀྱི་སྤྱན་གྱིས་འཇིག་རྟེན་ལ་གཟིགས་ཏེ། </s>
  </p>
  <p id="2685">
    <s id="2685:1">སུ་ནི་རྒུད། </s>
  </p>
  <p id="2686">
    <s id="2686:1">སུ་ནི་དར། </s>
    <s id="2686:2">སུ་ནི་ཕོངས་ཤིང་འདུག །</s>
  </p>
  <p id="2687">
    <s id="2687:1">སུ་ནི་ཉམ་ང་བར་གྱུར། </s>
  </p>
  <p id="2688">
    <s id="2688:1">སུ་ནི་གནོད་པ་དང་ལྡན། </s>
  </p>
  <p id="2689">
    <s id="2689:1">སུ་ནི་ཕོངས་པ་དང་། ཉམ་ང་བ་དང་། གནོད་པ་དང་ལྡན། </s>
  </p>
  <p id="2690">
    <s id="2690:1">སུ་ནི་ངན་སོང་དུ་གཞོལ། </s>
    <s id="2690:2">སུ་ནི་ངན་སོང་དུ་འབབ། </s>
    <s id="2690:3">སུ་ནི་ངན་སོང་དུ་བབ། </s>
  </p>
  <p id="2691">
    <s id="2691:1">སུ་ནི་ངས་ངན་སོང་ནས་ཕྱུང་སྟེ། </s>
  </p>
  <p id="2692">
    <s id="2692:1">མཐོ་རིས་དང་། ཐར་པ་དང་། འབྲས་བུ་ལ་གཞག་པར་བྱ། </s>
  </p>
  <p id="2693">
    <s id="2693:1">སུ་ནི་ཉེས་པར་སྤྱོད་པའི་འདམ་དུ་བྱིང་བ་ལས་ལག་ནས་དྲང་བར་བྱ། </s>
  </p>
  <p id="2694">
    <s id="2694:1">སུ་ནི་འཕགས་པའི་ནོར་བདུན་མེད་པ་ལས། འཕགས་པའི་ནོར་བདུན་གྱི་དབང་ཕྱུག་ལ་དབང་བྱེད་དུ་གཞུག་པར་བྱ། </s>
  </p>
  <p id="2695">
    <s id="2695:1">སུ་ནི་དགེ་བའི་རྩ་བ་རྣམས་མ་བསྐྱེད་པ་ལས་བསྐྱེད་པར་བྱ། </s>
  </p>
  <p id="2696">
    <s id="2696:1">སུ་ནི་དགེ་བའི་རྩ་བ་རྣམས་བསྐྱེད་ཟིན་པ་ལས་ཡོངས་སུ་སྨིན་པར་བྱ། </s>
  </p>
  <p id="2697">
    <s id="2697:1">སུ་ནི་དགེ་བའི་རྩ་བ་རྣམས་ཡོངས་སུ་སྨིན་ཟིན་པ་ལས། ཡེ་ཤེས་ཀྱི་མཚོན་གྱིས་བརྟོལ་བར་བྱ། </s>
  </p>
  <p id="2698">
    <s id="2698:1">སུ་ལ་ནི་སངས་རྒྱས་བྱུང་བས་བརྒྱན་པའི་འཇིག་རྟེན་འབྲས་བུ་དང་བཅས་པར་བྱ་སྙམ་དུ་ཡེ་ཤེས་གཟིགས་པ་འཇུག་གོ། །</s>
  </p>
  <p id="2699">
    <s id="2699:1">རྒྱ་མཚོ་ཆུ་སྲིན་རྣམས་ཀྱི་གནས། །</s>
  </p>
  <p id="2700">
    <s id="2700:1">དུས་རླབས་ཡོལ་བར་འགྱུར་ཡང་སྲིད། །</s>
    <s id="2700:2">གདུལ་བར་བྱ་བའི་སྲས་རྣམས་ལ། །<ref folio="F.9.a"/>སངས་རྒྱས་དུས་ལས་ཡོལ་བ་མེད། །</s>
  </p>
  <p id="2701">
    <s id="2701:1">དེ་ནས་བཅོམ་ལྡན་འདས་ཀྱིས་དགོངས་པ། གཅེར་བུ་པ་འོད་སྲུང་དང་རུས་གཅིག་པ་གདུལ་བའི་དུས་ལ་བབ་བོ་སྙམ་དུ་དགོངས་ནས། </s>
  </p>
  <p id="2702">
    <s id="2702:1">འོད་མའི་ཚལ་ནས་བྱུང་སྟེ། </s>
  </p>
  <p id="2703">
    <s id="2703:1">ས་ཕྱོགས་གང་ན་གཅེར་བུ་པ་འོད་སྲུང་དང་རུས་གཅིག་པ་འདུག་པའི་ས་ཕྱོགས་དེར་གཤེགས་ནས། </s>
  </p>
  <p id="2704">
    <s id="2704:1">གཅེར་བུ་པ་འོད་སྲུང་དང་རུས་གཅིག་པས་ཐག་རིང་པོ་ཞིག་ནས། </s>
  </p>
  <p id="2705">
    <s id="2705:1">སངས་རྒྱས་བཅོམ་ལྡན་འདས་མཐོང་ངོ་། །</s>
  </p>
  <p id="2706">
    <s id="2706:1">མཐོང་ནས་ཀྱང་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="2707">
    <s id="2707:1">བཅོམ་ལྡན་འདས་དང་ལྷན་ཅིག་ཏུ་མངོན་སུམ་དུ་ཡང་དག་པར་མགུ་བ་དང་། ཡང་དག་པར་དགའ་བར་འགྱུར་བའི་གཏམ་སྣ་ཚོགས་བྱས་ནས། </s>
  </p>
  <p id="2708">
    <s id="2708:1">ཕྱོགས་གཅིག་ཏུ་འདུག་གོ། །</s>
  </p>
  <p id="2709">
    <s id="2709:1">དེ་ནས་གཅེར་བུ་པ་འོད་སྲུང་དང་རུས་གཅིག་པས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="2710">
    <s id="2710:1">ཀྱེ་གཽ་ཏ་མ་གལ་ཏེ་ཞུས་ནས། </s>
  </p>
  <p id="2711">
    <s id="2711:1">ཞུ་བ་ལུང་བསྟན་པའི་སླད་དུ་སྐབས་ཕྱེ་ན། </s>
  </p>
  <p id="2712">
    <s id="2712:1">གཽ་ཏ་མ་ཁྱོད་ལ་འདི་ཉིད་དུ། ཕྱོགས་འགའ་ཞིག་ཞུའོ། །</s>
  </p>
  <p id="2713">
    <s id="2713:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="2713:2">འོད་སྲུང་རེ་ཞིག་ང་རྒྱལ་པོའི་ཁབ་ཏུ་བསོད་སྙོམས་ལ་འགྲོ་དགོས་པས། </s>
    <s id="2713:3">ཁྱོད་ཀྱིས་ཞུ་བ་ལུང་བསྟན་པའི་སྐབས་སུ་མ་བབ་ཀྱིས། </s>
    <s id="2713:4">ཀུན་དགའ་ར་བའི་ཕྱིར་རོལ་དུ་ཤོག་ཤིག་དང་དེར་ཁྱོད་ཀྱི་ཞུ་བ་ལུང་བསྟན་པའི་སྐབས་སུ་བབ་བོ། །</s>
    <s id="2713:5">གསོལ་པ། ཀྱེ་མ་གཽ་ཏ་མ་གལ་ཏེ་བདག་ཀྱང་གཞན་དུ་འགྱུར་སྲིད་ལ། ཡང་ན་གཽ་ཏ་མ་གཞན་དུ་འགྱུར་ཡང་སྲིད་དོ། །</s>
  </p>
  <p id="2714">
    <s id="2714:1">དེ་བཞིན་དུ་ལན་གཉིས་ལན་གསུམ་དུ། གཅེར་བུ་པ་འོད་སྲུང་དང་རུས་གཅིག་པས་གསོལ་པ། </s>
    <s id="2714:2">གལ་ཏེ་ཞུས་ནས་ཞུ་བ་ལུང་བསྟན་པའི་སླད་དུ་སྐབས་ཕྱེ་ན། </s>
  </p>
  <p id="2715">
    <s id="2715:1">གཽ་ཏ་མ་ཁྱོད་ལ་འདི་ཉིད་དུ་ཕྱོགས་འགའ་ཞིག་ཞུའོ། །</s>
  </p>
  <p id="2716">
    <s id="2716:1">དེ་ནས་ལན་གཉིས་ལན་གསུམ་གྱི་བར་དུ། བཅོམ་ལྡན་འདས་ཀྱིས་གཅེར་བུ་པ་འོད་སྲུང་དང་རུས་གཅིག་པ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="2717">
    <s id="2717:1">འོད་སྲུང་རེ་ཞིག་ང་རྒྱལ་པོའི་ཁབ་ཏུ་བསོད་སྙོམས་ལ་འགྲོ་དགོས་པས། </s>
    <s id="2717:2">ཁྱོད་ཀྱིས་ཞུ་བ་ལུང་བསྟན་པའི་སྐབས་སུ་མ་བབ་ཀྱིས། </s>
    <s id="2717:3">ཀུན་དགའ་ར་བའི་ཕྱི་རོལ་དུ་ཤོག་ཤིག་དང་། དེར་ཁྱོད་ཀྱི་ཞུ་བ་ལུང་བསྟན་པའི་སྐབས་སུ་བབ་བོ། །</s>
    <s id="2717:4">གསོལ་པ། ཀྱེ་གཽ་ཏ་མ་གལ་ཏེ་<ref folio="F.9.b"/>ཞུས་ནས</s>
  </p>
  <p id="2718">
    <s id="2718:1">ཞུ་བ་ལུང་བསྟན་པའི་སླད་དུ་སྐབས་ཕྱེ་ན། </s>
  </p>
  <p id="2719">
    <s id="2719:1">གཽ་ཏ་མ་ཁྱོད་ལ་འདི་ཉིད་དུ་ཕྱོགས་འགའ་ཞིག་ཞུའོ། །</s>
  </p>
  <p id="2720">
    <s id="2720:1">བཅོམ་ལྡན་འདས་ཀྱིས་བཀའ་སྩལ་པ། འོད་སྲུང་ཁྱོད་དོན་འདི་ཉིད་ལན་གཉིས་ལན་གསུམ་གྱི་བར་དུ་ངེས་པར་གླེང་བར་བྱེད་ན་</s>
  </p>
  <p id="2721">
    <s id="2721:1">ནི །_</s>
    <s id="2721:2">འོད་སྲུང་ཁྱོད་ཅི་དང་ཅི་འདོད་པ་ཞུས་ཤིག །</s>
    <s id="2721:3">གསོལ་པ། གཽ་ཏ་མ་ཅི་ལགས། སྡུག་བསྔལ་རང་གིས་བགྱིས་སམ། </s>
    <s id="2721:4">བཀའ་སྩལ་པ། འོད་སྲུང་སྡུག་བསྔལ་རང་གིས་བྱས་སོ་ཞེས་ངས་མ་བཤད་དོ། །</s>
  </p>
  <p id="2722">
    <s id="2722:1">ཀྱེ་གཽ་ཏ་མ་ཅི་ལགས། སྡུག་བསྔལ་གཞན་གྱིས་བགྱིས་སམ། </s>
    <s id="2722:2">འོད་སྲུང་སྡུག་བསྔལ་གཞན་གྱིས་བྱས་ཞེས་བྱ་བ་དེ་ནི་ངས་ལུང་མ་བསྟན་ཏོ། །</s>
  </p>
  <p id="2723">
    <s id="2723:1">ཀྱེ་གཽ་ཏ་མ་ཅི་ལགས། སྡུག་བསྔལ་རང་གིས་ཀྱང་བགྱིས་ལ་གཞན་གྱིས་ཀྱང་བགྱིས་པ་ལགས་སམ། </s>
    <s id="2723:2">འོད་སྲུང་སྡུག་བསྔལ་རང་གིས་ཀྱང་བྱས་པ་དང་གཞན་གྱིས་ཀྱང་བྱས་ཞེས་བྱ་བ་དེ་ཡང་ངས་ལུང་མ་བསྟན་ཏོ། །</s>
  </p>
  <p id="2724">
    <s id="2724:1">ཀྱེ་གཽ་ཏ་མ་ཅི་ལགས། </s>
    <s id="2724:2">སྡུག་བསྔལ་རང་གིས་མ་བགྱིས་པ་དང་། གཞན་གྱིས་མ་བགྱིས་པ་དང་། རྒྱུ་ལས་བྱུང་བ་ཡང་མ་ལགས་སམ། </s>
    <s id="2724:3">འོད་སྲུང་འདི་ཡང་ངས་ལུང་མ་བསྟན་ཏོ། །</s>
  </p>
  <p id="2725">
    <s id="2725:1">གཽ་ཏ་མ་ཅི་ལགས། </s>
    <s id="2725:2">སྡུག་བསྔལ་བདག་གིས་བགྱིས་པ་དང་གཞན་གྱིས་བགྱིས་པ་དང་། རྒྱུ་ལས་བྱུང་བ་ཡང་མ་ལགས། ཞེས་བགྱིས་པ་ཡང་ལུང་མ་བསྟན་ཏོ་ཞེས་གསུང་ངམ། </s>
    <s id="2725:3">འོད་སྲུང་སྡུག་བསྔལ་རང་གིས་བྱས་པ་དང་། གཞན་གྱིས་བྱས་པ་དང་། རྒྱུ་ལས་བྱུང་བ་ཡང་མ་ཡིན་ནམ། ཞེས་འདྲི་ན། </s>
  </p>
  <p id="2726">
    <s id="2726:1">ལུང་མ་བསྟན་ཏོ་ཞེས་ང་ཟེར་རོ། །</s>
  </p>
  <p id="2727">
    <s id="2727:1">ཀྱེ་གཽ་ཏ་མ་ཅི་ལགས། </s>
    <s id="2727:2">སྡུག་བསྔལ་མ་མཆིས་པ་ཁོ་ན་ལགས་སམ། </s>
    <s id="2727:3">འོད་སྲུང་སྡུག་བསྔལ་ནི་ཡེ་མེད་པ་མ་ཡིན་ཏེ། </s>
  </p>
  <p id="2728">
    <s id="2728:1">ཡོད་པ་ཁོ་ན་ཡིན་ནོ། །</s>
  </p>
  <p id="2729">
    <s id="2729:1">ཀྱེ་གཽ་ཏ་མ་སྡུག་བསྔལ་རང་གིས་བགྱིས་པ་ལགས་ན། </s>
  </p>
  <p id="2730">
    <s id="2730:1">ཅི་ནས་བདག་གིས་སྡུག་བསྔལ་ཤེས་པར་འགྱུར་བ་དང་མཐོང་བར་འགྱུར་བ་དེ་ལྟ་བུའི་ཆོས་བཅོམ་ལྡན་འདས་ཀྱིས་བདག་ལ་བསྟན་པར་སྨོན་ཏོ། །</s>
  </p>
  <p id="2731">
    <s id="2731:1">འོད་སྲུང་གང་གི་ཚེ། ཚོར་བ་ཡང་དེ་ཉིད་ཡིན་ལ། མྱོང་བ་ཡང་དེ་ཉིད་ཡིན་ན་ནི། དེ་ལྟ་ན་སྡུག་བསྔལ་རང་གིས་བྱས་པ་ཡིན་པར་འགྱུར་ན། </s>
  </p>
  <p id="2732">
    <s id="2732:1">འོད་སྲུང་ང་ནི་དེ་སྐད་མི་ཟེར་རོ། །</s>
  </p>
  <p id="2733">
    <s id="2733:1">འོད་སྲུང་གང་གི་ཚོར་བ་ཡང་<ref folio="F.10.a"/>གཞན་ཡིན་ལ་མྱོང་བ་ཡང་གཞན་ཡིན་ན་ནི། དེ་ལྟ་ན་སྡུག་བསྔལ་གཞན་གྱིས་བྱས་པ་ཡིན་པར་འགྱུར་ན། </s>
  </p>
  <p id="2734">
    <s id="2734:1">འོད་སྲུང་ང་ནི་དེ་སྐད་མི་ཟེར་རོ། །</s>
  </p>
  <p id="2735">
    <s id="2735:1">འོད་སྲུང་གང་གི་ཚེ་ཚོར་བ་ཡང་དེ་ཉིད་ཡིན་ལ། མྱོང་བ་ཡང་དེ་ཉིད་ཡིན་པ་དང་། གང་གི་ཚེ་ཚོར་བ་ཡང་གཞན་ཡིན་ལ། མྱོང་བ་ཡང་གཞན་ཡིན་ན་</s>
  </p>
  <p id="2736">
    <s id="2736:1">ནི། དེ་ལྟ་ན་སྡུག་བསྔལ་རང་གིས་བྱས་པ་ཡང་ཡིན་ལ། གཞན་གྱིས་བྱས་པ་ཡང་ཡིན་པར་འགྱུར་ན</s>
  </p>
  <p id="2737">
    <s id="2737:1">འོད་སྲུང་ང་ནི་དེ་སྐད་མི་ཟེར་རོ། །</s>
  </p>
  <p id="2738">
    <s id="2738:1">འོད་སྲུང་གང་གི་ཚེ་སྡུག་བསྔལ་རྐྱེན་རྣམས་མེད་པར་འགྱུར་ན་</s>
  </p>
  <p id="2739">
    <s id="2739:1">ནི། དེ་ལྟ་ན་སྡུག་བསྔལ་རང་གིས་བྱས་པ་དང་། གཞན་གྱིས་བྱས་པ་དང་། རྒྱུ་ལས་བྱུང་བ་ཡང་མ་ཡིན་པར་འགྱུར་ན</s>
  </p>
  <p id="2740">
    <s id="2740:1">འོད་སྲུང་ང་ནི་དེ་སྐད་མི་ཟེར་རོ། །</s>
  </p>
  <p id="2741">
    <s id="2741:1">དེ་བཞིན་གཤེགས་པ་ནི་མཐའ་དེ་གཉིས་ལ་མི་བརྟེན་པར། དབུ་མའི་ལམ་གྱི་ཆོས་སྟོན་ཅིང་འདི་ལྟ་སྟེ། </s>
  </p>
  <p id="2742">
    <s id="2742:1">འདི་ཡོད་ན་འདི་འབྱུང་ལ། </s>
    <s id="2742:2">འདི་སྐྱེས་པས་འདི་སྐྱེ་བར་འགྱུར་ཏེ། </s>
  </p>
  <p id="2743">
    <s id="2743:1">འདི་ལྟ་སྟེ། མ་རིག་པའི་རྐྱེན་གྱིས་འདུ་བྱེད་རྣམས་འབྱུང་། </s>
  </p>
  <p id="2744">
    <s id="2744:1">འདུ་བྱེད་ཀྱི་རྐྱེན་གྱིས་རྣམ་པར་ཤེས་པ་འབྱུང་། </s>
  </p>
  <p id="2745">
    <s id="2745:1">རྣམ་པར་ཤེས་པའི་རྐྱེན་གྱིས་མིང་དང་གཟུགས་འབྱུང་། </s>
  </p>
  <p id="2746">
    <s id="2746:1">མིང་དང་གཟུགས་ཀྱི་རྐྱེན་གྱིས་སྐྱེ་མཆེད་དྲུག་འབྱུང་། </s>
  </p>
  <p id="2747">
    <s id="2747:1">སྐྱེ་མཆེད་དྲུག་གི་རྐྱེན་གྱིས་རེག་པ་འབྱུང་། </s>
  </p>
  <p id="2748">
    <s id="2748:1">རེག་པའི་རྐྱེན་གྱིས་ཚོར་བ་འབྱུང་། </s>
  </p>
  <p id="2749">
    <s id="2749:1">ཚོར་བའི་རྐྱེན་གྱིས་སྲེད་པ་འབྱུང་། </s>
  </p>
  <p id="2750">
    <s id="2750:1">སྲེད་པའི་རྐྱེན་གྱིས་ལེན་པ་འབྱུང་། </s>
  </p>
  <p id="2751">
    <s id="2751:1">ལེན་པའི་རྐྱེན་གྱིས་སྲིད་པ་འབྱུང་། </s>
  </p>
  <p id="2752">
    <s id="2752:1">སྲིད་པའི་རྐྱེན་གྱིས་སྐྱེ་བ་འབྱུང་། </s>
  </p>
  <p id="2753">
    <s id="2753:1">སྐྱེ་བའི་རྐྱེན་གྱིས་རྒ་ཤི་དང་། མྱ་ངན་དང་སྨྲེ་སྔགས་འདོན་པ་དང་། སྡུག་བསྔལ་བ་དང་། ཡིད་མི་བདེ་བ་དང་། འཁྲུག་པ་རྣམས་འབྱུང་བར་འགྱུར་ཏེ། </s>
  </p>
  <p id="2754">
    <s id="2754:1">དེ་ལྟར་ན་སྡུག་བསྔལ་གྱི་ཕུང་པོ་ཆེན་པོ་འབའ་ཞིག་པོ་འདི་འབྱུང་བར་འགྱུར་རོ། །</s>
  </p>
  <p id="2755">
    <s id="2755:1">འདི་ལྟ་སྟེ། འདི་མེད་ན་འདི་མི་འབྱུང་ལ། </s>
    <s id="2755:2">འདི་འགགས་པས་འདི་འགག་པར་འགྱུར་ཏེ། </s>
  </p>
  <p id="2756">
    <s id="2756:1">འདི་ལྟ་སྟེ། མ་རིག་པ་འགགས་པས་འདུ་བྱེད་འགག །</s>
  </p>
  <p id="2757">
    <s id="2757:1">འདུ་བྱེད་འགགས་པས་རྣམ་པར་ཤེས་པ་འགག །</s>
  </p>
  <p id="2758">
    <s id="2758:1">རྣམ་པར་ཤེས་པ་འགགས་པས་མིང་དང་གཟུགས་འགག །</s>
  </p>
  <p id="2759">
    <s id="2759:1">མིང་དང་གཟུགས་འགགས་པས་སྐྱེ་མཆེད་དྲུག་འགག །</s>
  </p>
  <p id="2760">
    <s id="2760:1">སྐྱེ་མཆེད་དྲུག་<ref folio="F.10.b"/>འགགས་པས་རེག་པ་འགག །</s>
  </p>
  <p id="2761">
    <s id="2761:1">རེག་པ་འགགས་པས་ཚོར་བ་འགག །</s>
  </p>
  <p id="2762">
    <s id="2762:1">ཚོར་བ་འགགས་པས་སྲེད་པ་འགག །</s>
  </p>
  <p id="2763">
    <s id="2763:1">སྲེད་པ་འགགས་པས་ལེན་པ་འགག །</s>
  </p>
  <p id="2764">
    <s id="2764:1">ལེན་པ་འགགས་པས་སྲིད་པ་འགག །</s>
  </p>
  <p id="2765">
    <s id="2765:1">སྲིད་པ་འགགས་པས་སྐྱེ་བ་འགག །</s>
  </p>
  <p id="2766">
    <s id="2766:1">སྐྱེ་བ་འགགས་པས་རྒ་ཤི་དང་། མྱ་ངན་དང་། སྨྲེ་སྔགས་འདོན་པ་དང་། སྡུག་བསྔལ་བ་དང་། ཡིད་མི་བདེ་བ་དང་། འཁྲུག་པ་རྣམས་འགག་པར་འགྱུར་རོ། །</s>
  </p>
  <p id="2767">
    <s id="2767:1">དེ་ལྟར་ན་སྡུག་བསྔལ་གྱི་ཕུང་པོ་ཆེན་པོ་འབའ་ཞིག་པོ་འདི་འགག་པར་འགྱུར་རོ། །</s>
  </p>
  <p id="2768">
    <s id="2768:1">ཆོས་ཀྱི་རྣམ་གྲངས་འདི་བཤད་པ་ན། </s>
  </p>
  <p id="2769">
    <s id="2769:1">གཅེར་བུ་པ་འོད་སྲུང་དང་རུས་གཅིག་པ། ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་། དྲི་མ་དང་བྲལ་བ་སྐྱེས་སོ། །</s>
  </p>
  <p id="2770">
    <s id="2770:1">དེ་ནས་གཅེར་བུ་པ་འོད་སྲུང་དང་རུས་གཅིག་པས་ཆོས་མཐོང་། </s>
  </p>
  <p id="2771">
    <s id="2771:1">ཆོས་རྙེད་ཆོས་རྟོགས། </s>
  </p>
  <p id="2772">
    <s id="2772:1">ཆོས་ཀྱི་གཏིང་སླེབས། </s>
  </p>
  <p id="2773">
    <s id="2773:1">སོམ་ཉི་ལས་བརྒལ་ཐེ་ཙོམ་ལས་བརྒལ་ཏེ། </s>
  </p>
  <p id="2774">
    <s id="2774:1">གཞན་གྱི་དྲིང་མི་འཇོག་ཅིང་གཞན་གྱིས་བཀྲི་བ་མེད་ལ། སྟོན་པས་བསྟན་པའི་ཆོས་རྣམས་ལ། མི་འཇིགས་པ་ཐོབ་ནས། </s>
  </p>
  <p id="2775">
    <s id="2775:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། </s>
  </p>
  <p id="2776">
    <s id="2776:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="2777">
    <s id="2777:1">བཙུན་པ་བདག་ནི་མངོན་པར་འཕགས་ལགས་སོ། །</s>
    <s id="2777:2">མངོན་པར་ཞུགས་པ་ལགས་སོ། </s>
    <s id="2777:3">བཙུན་པ་བདག་བཅོམ་ལྡན་འདས་ལ་སྐྱབས་སུ་མཆིས་པ་དང་། ཆོས་ལ་སྐྱབས་སུ་མཆིས་པ་དང་། དགེ་འདུན་ལ་སྐྱབས་སུ་མཆིས་པ་ལགས་ཏེ། </s>
  </p>
  <p id="2778">
    <s id="2778:1">བདག་དགེ་བསྙེན་ལགས་པར་གཟུང་དུ་གསོལ། </s>
  </p>
  <p id="2779">
    <s id="2779:1">བདག་མངོན་པར་དད་པར་གྱུར་ཏེ། </s>
  </p>
  <p id="2780">
    <s id="2780:1">དེང་སླན་ཅད་སྙིང་ཐག་པ་ནས་སྐྱབས་སུ་མཆིས་པ་ལགས་སོ་ཞེས་གསོལ་ནས། </s>
  </p>
  <p id="2781">
    <s id="2781:1">དེ་ལྟར་གཅེར་བུ་པ་འོད་སྲུང་དང་རུས་གཅིག་པ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་ཅིང་། རྗེས་སུ་ཡི་རངས་ནས། </s>
  </p>
  <p id="2782">
    <s id="2782:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="2783">
    <s id="2783:1">བཅོམ་ལྡན་འདས་ཀྱི་ཐད་ནས་སོང་ངོ་། །</s>
  </p>
  <p id="2784">
    <s id="2784:1">དེ་ནས་གཅེར་བུ་པ་འོད་སྲུང་དང་རུས་གཅིག་པ། བཅོམ་ལྡན་འདས་ཀྱི་ཐད་ནས་སོང་ནས། </s>
  </p>
  <p id="2785">
    <s id="2785:1">རིང་པོར་མ་ལོན་པར་བ་དྲུས་མ་ཞིག་གིས་བརྡུངས་ཏེ་བསད་ནས། </s>
  </p>
  <p id="2786">
    <s id="2786:1">དེ་འཆི་ཀར་དབང་<ref folio="F.11.a"/>པོ་རྣམས་དང་ཞིང་བཞིན་གྱི་མདོག་ཡོངས་སུ་དག་ལ། པགས་པའི་མདོག་དཀར་པོར་འདུག་གོ། །</s>
  </p>
  <p id="2787">
    <s id="2787:1">དེ་ནས་དགེ་སློང་མང་པོ་དག་སྔ་དྲོ་ཤམ་ཐབས་དང་། ཆོས་གོས་གྱོན་ནས། </s>
  </p>
  <p id="2788">
    <s id="2788:1">ལྷུང་བཟེད་ཐོགས་ཏེ། </s>
  </p>
  <p id="2789">
    <s id="2789:1">རྒྱལ་པོའི་ཁབ་ཏུ་བསོད་སྙོམས་ལ་དོང་ནས། </s>
  </p>
  <p id="2790">
    <s id="2790:1">དགེ་སློང་མང་པོ་རྒྱལ་པོའི་ཁབ་ཏུ་བསོད་སྙོམས་ལ་རྒྱུ་བ་ན། </s>
  </p>
  <p id="2791">
    <s id="2791:1">གཅེར་བུ་པ་འོད་སྲུང་དང་རུས་གཅིག་པས། ལམ་ཕྱེད་དེ་ཉིད་དུ་བཅོམ་ལྡན་འདས་ལ་ཞུ་བ་ཞུས་ཏེ། </s>
  </p>
  <p id="2792">
    <s id="2792:1">དེ་བཅོམ་ལྡན་འདས་ཀྱི་ཐད་ནས་སོང་ནས་རིང་པོ་མ་ལོན་པར་བ་དྲུས་མས་བརྡུངས་ཏེ་བསད་ནས། </s>
  </p>
  <p id="2793">
    <s id="2793:1">དེ་འཆི་ཀར་དབང་པོ་རྣམས་དང་ཞིང་བཞིན་གྱི་མདོག་ཀྱང་ཡོངས་སུ་དག་ལ། པགས་པའི་མདོག་དཀར་པོར་འདུག་གོ་ཞེས་ཐོས་སོ། །</s>
  </p>
  <p id="2794">
    <s id="2794:1">ཐོས་ནས་ཀྱང་རྒྱལ་པོའི་ཁབ་ནས་བསོད་སྙོམས་བླངས་ནས། </s>
  </p>
  <p id="2795">
    <s id="2795:1">ཟས་ཟོས་ཏེ་ཕྱིས་བསོད་སྙོམས་བླང་བ་སྤངས་ནས། </s>
  </p>
  <p id="2796">
    <s id="2796:1">ལྷུང་བཟེད་དང་ཆོས་གོས་བཞག་སྟེ། </s>
  </p>
  <p id="2797">
    <s id="2797:1">རྐང་པ་བཀྲུས་ནས། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས། </s>
  </p>
  <p id="2798">
    <s id="2798:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="2799">
    <s id="2799:1">ཕྱོགས་གཅིག་ཏུ་འཁོད་དོ། །</s>
  </p>
  <p id="2800">
    <s id="2800:1">ཕྱོགས་གཅིག་ཏུ་འཁོད་ནས། </s>
  </p>
  <p id="2801">
    <s id="2801:1">དགེ་སློང་མང་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="2802">
    <s id="2802:1">བཙུན་པ་འདི་ན་བདག་ཅག་དགེ་སློང་མང་པོ་སྔ་དྲོ་ཤམ་ཐབས་དང་། ཆོས་གོས་གྱོན་ཏེ། </s>
  </p>
  <p id="2803">
    <s id="2803:1">ལྷུང་བཟེད་ཐོགས་ནས། </s>
  </p>
  <p id="2804">
    <s id="2804:1">རྒྱལ་པོའི་ཁབ་ཏུ་བསོད་སྙོམས་ལ་མཆིས་པ་ན། </s>
  </p>
  <p id="2805">
    <s id="2805:1">བཙུན་པ་བདག་ཅག་དགེ་སློང་མང་པོ་རྒྱལ་པོའི་ཁབ་ཏུ་བསོད་སྙོམས་ལ་རྒྱུ་བ་རྣམས་ཀྱིས་གཅེར་བུ་པ་འོད་སྲུང་དང་རུས་གཅིག་པས་ཤུལ་ཕྱེད་དེ་ཉིད་དུ། བཅོམ་ལྡན་འདས་ལ་ཞུ་བ་ཞུས་ནས། </s>
  </p>
  <p id="2806">
    <s id="2806:1">བཅོམ་ལྡན་འདས་ཀྱི་ཐད་ནས་སོང་ནས་</s>
  </p>
  <p id="2807">
    <s id="2807:1">རིང་པོ་མ་ལོན་པར་བ་དྲུས་མས་བརྡུངས་ཏེ་བཀུམ་ནས་</s>
    <s id="2807:2">དེ་འགུམ་ཀར་དབང་པོ་རྣམས་དང་ཞིང་བཞིན་གྱི་མདོག་ཡོངས་སུ་དག་ལ། པགས་པའི་མདོག་དཀར་པོར་མཆིས་སོ་ཞེས་ཐོས་ལགས་ན། </s>
  </p>
  <p id="2808">
    <s id="2808:1">བཙུན་པ་དེའི་འགྲོ་བ་ནི་གང་ལགས། </s>
    <s id="2808:2">སྐྱེ་བའི་གནས་ནི་གང་ལགས། </s>
    <s id="2808:3">འཆི་བའི་གནས་ནི་གང་ལགས། </s>
    <s id="2808:4">བཀའ་སྩལ་པ། </s>
    <s id="2808:5">དགེ་སློང་དག་རིགས་ཀྱི་བུ་དེ་ནི་ནོར་དུ་གྱུར་པ་ཡིན་ཏེ</s>
  </p>
  <p id="2809">
    <s id="2809:1">དེས་ངའི་ཆོས་ཀྱི་<ref folio="F.11.b"/>རྗེས་སུ་འཐུན་པའི་ཆོས་མངོན་པར་རྟོགས་པས་ན། </s>
  </p>
  <p id="2810">
    <s id="2810:1">དེས་ནི་ང་ལ་གནོད་པ་མ་བྱས་ཀྱིས། </s>
    <s id="2810:2">དགེ་སློང་དག་རིགས་ཀྱི་བུ་དེས་ནི་འདི་ལྟ་སྟེ། </s>
  </p>
  <p id="2811">
    <s id="2811:1">ཆོས་ལ་ལྷག་པར་བྱ་བ་བྱས་ནས། </s>
  </p>
  <p id="2812">
    <s id="2812:1">མྱ་ངན་ལས་འདས་ཀྱིས། </s>
    <s id="2812:2">དེའི་རུས་བུ་ལ་རུས་བུའི་མཆོད་པ་གྱིས་ཤིག་ཅེས་བཀའ་སྩལ་ཏེ། </s>
  </p>
  <p id="2813">
    <s id="2813:1">དེར་བཅོམ་ལྡན་འདས་ཀྱིས་གཅེར་བུ་པ་འོད་སྲུང་དང་རུས་གཅིག་པ་མཆོག་ཏུ་གྱུར་པར་ལུང་བསྟན་ནས། </s>
  </p>
  <p id="2814">
    <s id="2814:1">རྒྱལ་པོའི་ཁབ་དེར་ལྷ་རྣམས་ཀྱིས་གཅེར་བུ་པ་འོད་སྲུང་དང་རུས་གཅིག་པ་ཡོངས་སུ་མྱ་ངན་ལས་འདས་སོ་ཞེས་བསྒྲགས་སོ། །</s>
  </p>
  <p id="2815">
    <s id="2815:1">དེ་ནས་དེ་ཐོས་མ་ཐག་ཏུ་གཞན་མུ་སྟེགས་པ་རྣམས་ཀྱིས། རས་ཀྱི་བ་དན་བསྒྲེངས་ཏེ། </s>
  </p>
  <p id="2816">
    <s id="2816:1">ལམ་པོ་ཆེ་དང་སྲང་དང་། བཞི་མདོ་དང་། སུམ་མདོ་རྣམས་སུ་བསྒྲགས་ཏེ། </s>
  </p>
  <p id="2817">
    <s id="2817:1">དགེ་སྦྱོང་གཽ་ཏ་མ་ན་རེ་ངའི་ཆོས་འདུལ་བ་འབའ་ཞིག་ལ་མཐར་ཐུག་པ་ཡོད་ཀྱིས། </s>
    <s id="2817:2">གཞན་ལ་མེད་དོ་ཞེ་ན། </s>
  </p>
  <p id="2818">
    <s id="2818:1">ངེད་ཀྱི་ཚངས་པ་མཚུངས་པར་སྤྱོད་པ་འདི་ཡང་ཡོངས་སུ་མྱ་ངན་ལས་འདས་སོ་ཞེས་</s>
    <s id="2818:2">སྨྲས་ནས། །</s>
  </p>
  <p id="2819">
    <s id="2819:1">དེ་དག་དེའི་ཐད་དུ་དོང་སྟེ། </s>
  </p>
  <p id="2820">
    <s id="2820:1">འདིའི་རུས་བུ་ལ་མཆོད་པ་བྱའོ་སྙམ་མོ། །</s>
  </p>
  <p id="2821">
    <s id="2821:1">དགེ་སློང་དག་ཀྱང་དེའི་ཐད་དུ་དོང་སྟེ། </s>
  </p>
  <p id="2822">
    <s id="2822:1">འདིའི་རུས་བུ་ལ་མཆོད་པ་བྱའོ་སྙམ་མོ། །</s>
  </p>
  <p id="2823">
    <s id="2823:1">དེ་ནས་དེར་མུ་སྟེགས་པ་ཀུན་ཏུ་རྒྱུ་བ་རྣམས་ན་རེ་འདི་ནི་</s>
    <s id="2823:2">བདག་ཅག་གི་ཚངས་པ་མཚུངས་པར་སྤྱོད་པ་ཡིན་གྱིས། </s>
    <s id="2823:3">བདག་ཅག་གིས་འདིའི་རུས་བུ་ལ་མཆོད་པ་བྱའོ་ཞེས་ཟེར་རོ། །</s>
  </p>
  <p id="2824">
    <s id="2824:1">དགེ་སློང་དག་ན་རེ་ཡང་འདི་ནི་བདག་ཅག་གི་ཚངས་པ་མཚུངས་པར་སྤྱོད་པ་ཡིན་གྱིས། </s>
    <s id="2824:2">བདག་ཅག་གིས་འདིའི་རུས་བུ་ལ་མཆོད་པ་བྱའོ་ཞེས་ཟེར་རོ། །</s>
  </p>
  <p id="2825">
    <s id="2825:1">དེ་ནས་གཞན་མུ་སྟེགས་པ་ཀུན་ཏུ་རྒྱུ་བ་དག་ན་རེ། བདག་ཅག་གིས་དབང་པོ་ནི་ལྷ་གང་དག་གིས་རྒྱལ་པོའི་ཁབ་འདིར་བསྒྲགས་པ་ཡིན་ནོ་ཞེས་ཟེར་རོ། །</s>
  </p>
  <p id="2826">
    <s id="2826:1">དགེ་སློང་དག་ན་རེ་ཡང་འདི་སུའི་ཚངས་པ་མཚུངས་པར་སྤྱོད་པ་ཡིན་པ། ལྷ་དེ་དག་ཉིད་ལ་དྲི་བར་བྱའོ་ཞེས་ཟེར་རོ། །</s>
  </p>
  <p id="2827">
    <s id="2827:1">དེ་ནས་དེ་ཐོས་མ་ཐག་ཏུ་གཞན་མུ་སྟེགས་པ་ཀུན་ཏུ་རྒྱུ་བ་དེ་དག་གིས། ལྷ་དེ་དག་ཉིད་ལ་གསོལ་བ་བཏབ་སྟེ། </s>
  </p>
  <p id="2828">
    <s id="2828:1">འདི་སུའི་ཚངས་པ་མཚུངས་པར་སྤྱོད་པ་ཡིན་པ་དང་། སུའི་མ་ཡིན་པ་དེ་ལྷ་རྣམས་གསུངས་ཤིག་ཅེས་བྱས་སོ། །</s>
  </p>
  <p id="2829">
    <s id="2829:1">དེ་ནས་ཆོས་རྟོགས་པའི་ལྷ་རྣམས་ན་རེ། </s>
    <s id="2829:2">འདི་<ref folio="F.12.a"/>ནི་དགེ་སློང་རྣམས་ཀྱི་ཚངས་པ་མཚུངས་པར་སྤྱོད་པ་ཡིན་ཏེ། </s>
  </p>
  <p id="2830">
    <s id="2830:1">འདིས་བཅོམ་ལྡན་འདས་ལས་ཆོས་རྟོགས་ནས། </s>
  </p>
  <p id="2831">
    <s id="2831:1">དེས་ན་འདི་བར་མ་དོར་ཡོངས་སུ་མྱ་ངན་ལས་འདས་པར་གྱུར་ཏོ། །</s>
  </p>
  <p id="2832">
    <s id="2832:1">ཞེས་ཟེར་རོ། །</s>
  </p>
  <p id="2833">
    <s id="2833:1">དེ་ནས་དེ་ཐོས་མ་ཐག་ཏུ་གཞན་མུ་སྟེགས་པ་ཀུན་ཏུ་རྒྱུ་རྣམས་སྐྱེངས་ནས་ས་ཕྱོགས་དེ་ནས་དོང་ངོ་། །</s>
  </p>
  <p id="2834">
    <s id="2834:1">དེ་ནས་དགེ་སློང་རྣམས་ཀྱིས་དེའི་རུས་བུ་རྣམས་ལ་རུས་བུའི་མཆོད་པ་བྱས་ཏེ། </s>
  </p>
  <p id="2835">
    <s id="2835:1">འོད་མའི་ཚལ་དུ་དོང་ནས་བཅོམ་ལྡན་འདས་ལ་ཞུས་པ། </s>
    <s id="2835:2">བཙུན་པ་གཅེར་བུ་པ་འོད་སྲུང་དང་རུས་གཅིག་པ་འདི་ལས་ཅི་བགྱིས་ན། </s>
  </p>
  <p id="2836">
    <s id="2836:1">ལས་དེའི་རྣམ་པར་སྨིན་པས། བ་དྲུས་མས་བརྡུངས་ཏེ་བཀུམ་ལགས། </s>
    <s id="2836:2">བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་འདི་ཉིད་ཀྱིས་ལས་དེ་ལྟ་བུ་བྱས་ཤིང་བསྩགས་ཏེ། </s>
  </p>
  <p id="2837">
    <s id="2837:1">འདི་སྔོན་གྱི་གཏམ་རྒྱུད་ནི་པུས་ཀ་ར་ས་རའི་གཏམ་རྒྱུད་ལས་འབྱུང་བ་བཞིན་དུ། མིང་པོ་བཞིས་སྲིང་མོ་བཞི་བསད་པའི་བར་དུ་རྒྱས་པར་བརྗོད་པར་བྱའོ། །</s>
  </p>
  <p id="2838">
    <s id="2838:1">གསོལ་པ། བཙུན་པ་གཅེར་བུ་པ་འོད་སྲུང་དང་རུས་གཅིག་པས་ལས་ཅི་བགྱིས་ན། </s>
  </p>
  <p id="2839">
    <s id="2839:1">ལས་དེའི་རྣམ་པར་སྨིན་པས་འདིས་བཅོམ་ལྡན་འདས་མཉེས་པར་བགྱིས་ཏེ། </s>
  </p>
  <p id="2840">
    <s id="2840:1">མི་མཉེས་པར་མ་བགྱིས་ལགས། </s>
    <s id="2840:2">བཅོམ་ལྡན་འདས་ཀྱིས་བཀའ་སྩལ་པ། སྨོན་ལམ་གྱི་དབང་ལས་གྱུར་ཏོ། །</s>
  </p>
  <p id="2841">
    <s id="2841:1">གསོལ་པ་བཙུན་པ། འདིས་སྨོན་ལམ་གང་དུ་བཏབ་ལགས། </s>
    <s id="2841:2">བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་སྔོན་བྱུང་བ་འདས་པའི་དུས་ན། </s>
  </p>
  <p id="2842">
    <s id="2842:1">བསྐལ་པ་བཟང་པོ་འདི་ཉིད་ལ་སྐྱེ་དགུའི་ཚེ་ལོ་ཉི་ཁྲི་ཐུབ་པ་ན། </s>
  </p>
  <p id="2843">
    <s id="2843:1">ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་</s>
  </p>
  <p id="2844">
    <s id="2844:1">མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ</s>
  </p>
  <p id="2845">
    <s id="2845:1">དེའི་གྲགས་པ་ཀུན་ཏུ་རྒྱས་པར་གྱུར་ཏོ། །</s>
  </p>
  <p id="2846">
    <s id="2846:1">དེ་ནས་ཡང་དག་པར་རྫོགས་པའི་སངས་རྒྱས་འོད་སྲུང་གིས་བཱ་རཱ་ཎ་སཱིར་གནས་བཅས་ཏེ། </s>
  </p>
  <p id="2847">
    <s id="2847:1">བདུད་རྩིའི་ཆར་འབེབས་ཤིང་བདུད་རྩིས་འགྲོ་བ་རྣམས་ཚིམ་པར་མཛད་དོ། །</s>
  </p>
  <p id="2848">
    <s id="2848:1">དེའི་ཚེ་ཡུལ་དེ་ན་བྲམ་ཟེའི་ཁྱེའུ་ཞིག་གནས་པ་དེས་ཀྱང་། </s>
    <s id="2848:2">བཱ་རཱ་ཎ་སཱི་ན། </s>
  </p>
  <p id="2849">
    <s id="2849:1">ཡང་དག་<ref folio="F.12.b"/>པར་རྫོགས་པའི་སངས་རྒྱས་འོད་སྲུང་ཞེས་བྱ་བ་བདུད་རྩིའི་ཆར་འབེབས་ཏེ། </s>
  </p>
  <p id="2850">
    <s id="2850:1">བདུད་རྩིས་འགྲོ་བ་རྣམས་ཚིམ་པར་མཛད་དོ་ཞེས་ཐོས་སོ། །</s>
  </p>
  <p id="2851">
    <s id="2851:1">ཐོས་ནས་ཀྱང་ཡུལ་དྲང་སྲོང་སྨྲ་བར་སོང་ནས། </s>
  </p>
  <p id="2852">
    <s id="2852:1">ཡང་དག་པར་རྫོགས་པའི་སངས་རྒྱས་འོད་སྲུང་དེ་ག་ལ་བཞུགས་པ་དེར་སོང་སྟེ་</s>
    <s id="2852:2">ཕྱིན་ནས། </s>
  </p>
  <p id="2853">
    <s id="2853:1">ཡང་དག་པར་རྫོགས་པའི་སངས་རྒྱས་འོད་སྲུང་གི་ཞབས་ལ་མགོ་བོས་ཕྱག་འཚལ་ནས། </s>
  </p>
  <p id="2854">
    <s id="2854:1">ཆོས་མཉན་པའི་ཕྱིར་སྤྱན་སྔར་འདུག་གོ། །</s>
  </p>
  <p id="2855">
    <s id="2855:1">དེ་ནས་ཡང་དག་པར་རྫོགས་པའི་སངས་རྒྱས་འོད་སྲུང་གིས་དེ་དང་འཐུན་པའི་ཆོས་བསྟན་ཏེ། </s>
  </p>
  <p id="2856">
    <s id="2856:1">དེས་ཡང་དག་པར་རྫོགས་པའི་སངས་རྒྱས་འོད་སྲུང་ལས་ཆོས་ཐོས་ནས་སྐྱབས་སུ་འགྲོ་བ་དང་། བསླབ་པའི་གཞི་རྣམས་བླངས་ནས་སོང་ངོ་། །</s>
  </p>
  <p id="2857">
    <s id="2857:1">དེ་ནས་དེས་ཚེ་གཅིག་ཏུ་སྦྱིན་པ་དག་བྱིན་ཞིང་། བསོད་ནམས་དག་བྱས་ཏེ། </s>
  </p>
  <p id="2858">
    <s id="2858:1">སྐྱབས་སུ་འགྲོ་བ་དང་། བསླབ་པའི་གཞི་རྣམས་བསྲུང་ནས། </s>
  </p>
  <p id="2859">
    <s id="2859:1">འཆི་ཀར་སྨོན་ལམ་བཏབ་པ། </s>
    <s id="2859:2">འདི་ལྟར་བདག་གིས་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་ཚེ་གཅིག་ཏུ་སྐྱབས་སུ་འགྲོ་བ་དང་། བསླབ་པའི་གཞི་རྣམས་བསྲུངས་ཀྱང་། ཡོན་ཏན་གྱི་ཚོགས་ཅི་ཡང་མ་ཐོབ་ཀྱིས་ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ་བདག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="2860">
    <s id="2860:1">མི་མཉེས་པར་བྱེད་པར་མ་གྱུར་ཅིག་ཅེས་བྱས་སོ། །</s>
  </p>
  <p id="2861">
    <s id="2861:1">དགེ་སློང་དག་ཇི་སྙམ་དུ་སེམས། </s>
    <s id="2861:2">དེའི་ཚེ་བྲམ་ཟེར་གྱུར་པ་གང་ཡིན་པ་དེ་ནི་གཅེར་བུ་པ་འོད་སྲུང་དང་རུས་གཅིག་པ་འདི་ཁོ་ན་ཡིན་ཏེ། </s>
  </p>
  <p id="2862">
    <s id="2862:1">དེས་དེར་སྦྱིན་པ་དག་བྱིན་ཞིང་། བསོད་ནམས་དག་བྱས་ནས་ཚེ་གཅིག་ཏུ་སྐྱབས་སུ་འགྲོ་བ་དང་། བསླབ་པའི་གཞི་རྣམས་བསྲུང་ནས། </s>
  </p>
  <p id="2863">
    <s id="2863:1">འཆི་ཀར་སྨོན་ལམ་བཏབ་སྟེ། </s>
  </p>
  <p id="2864">
    <s id="2864:1">ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ་བདག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="2865">
    <s id="2865:1">མི་མཉེས་པར་བྱེད་པར་མ་གྱུར་ཅིག་ཅེས་བྱས་པ་དེས་ན། </s>
  </p>
  <p id="2866">
    <s id="2866:1">དགེ་སློང་དག་ང་ཡང་དག་པར་རྫོགས་པའི་སངས་རྒྱས་འོད་སྲུང་དང་ཤིན་ཏུ་མཉམ་པ་དང་། ཤུགས་མཉམ་པ་དང་། མཛད་པ་<ref folio="F.13.a"/>མཉམ་པ་དང་། ཐབས་མཉམ་པ་བརྙེས་པར་གྱུར་ནས། </s>
  </p>
  <p id="2867">
    <s id="2867:1">འདིས་ང་མཉེས་པར་བྱས་ཏེ། </s>
  </p>
  <p id="2868">
    <s id="2868:1">མི་མཉེས་པར་མ་བྱས་སོ།། །།</s>
  </p>
  <p id="2869">
    <s id="2869:1">ལས་བརྒྱ་ཐམ་པ། བམ་པོ་ཉི་ཤུ་བརྒྱད་པ། </s>
    <s id="2869:2">འོད་སྲུང་གཙོ་བོ་ཞེས་བྱ་བ་ནི། </s>
    <s id="2869:3">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="2870">
    <s id="2870:1">དེའི་ཚེ་རི་སུལ་ཞིག་ན་དྲང་སྲོང་འཁོར་ཁྲི་ཉིས་སྟོང་ཡོད་པ་ཞིག་གནས་ཏེ། </s>
  </p>
  <p id="2871">
    <s id="2871:1">དྲང་སྲོང་དེ་ཡང་བསྟན་བཅོས་ཐམས་ཅད་ཀྱི་མཐར་ཕྱིན་པ། </s>
    <s id="2871:2">རྫུ་འཕྲུལ་ཆེ་ཞིང་མཐུ་ཆེ་བ་ཞིག་སྟེ། </s>
  </p>
  <p id="2872">
    <s id="2872:1">དེས་བྲམ་ཟེ་ཁྲི་ཉིས་སྟོང་པོ་དེ་དག་བསམ་གཏན་བཞི་དང་། མངོན་པར་ཤེས་པ་ལྔ་ལ་བཀོད་དོ། །</s>
  </p>
  <p id="2873">
    <s id="2873:1">དེ་ནས་གང་གི་ཚེ་བཅོམ་ལྡན་འདས་ཀྱིས། མཚོ་ཆེན་པོ་མ་དྲོས་པའི་ནང་དུ་ལས་ཀྱི་རྣམ་པར་སྨིན་པ་ལུང་བསྟན་ནས། </s>
  </p>
  <p id="2874">
    <s id="2874:1">མཚོ་དེ་ཉིད་ཀྱི་ནང་ནས་འཁོར་ལྔ་བརྒྱ་དང་། ནམ་མཁའ་ལས་རྒྱལ་བུ་རྒྱལ་བྱེད་ཀྱི་ཚལ་དུ་གཤེགས་སོ། །</s>
  </p>
  <p id="2875">
    <s id="2875:1">དྲང་སྲོང་དེ་འཁོར་དང་བཅས་པས་ཀྱང་བཅོམ་ལྡན་འདས་མཚོ་དེ་ཉིད་ཀྱི་ནང་ནས་ནམ་མཁའ་ལ་གཤེགས་པ་མཐོང་ངོ་། །</s>
  </p>
  <p id="2876">
    <s id="2876:1">མཐོང་མ་ཐག་ཏུ་བཅོམ་ལྡན་འདས་ལ་དགའ་བར་གྱུར་ནས། </s>
  </p>
  <p id="2877">
    <s id="2877:1">ཐམས་ཅད་བོར་ཏེ། </s>
  </p>
  <p id="2878">
    <s id="2878:1">བཅོམ་ལྡན་འདས་ཀྱི་ཕྱི་བཞིན་འབྲང་ཞིང་། </s>
    <s id="2878:2">དེ་དག་རྒྱལ་བུ་རྒྱལ་བྱེད་ཀྱི་ཚལ་དུ་ཞུགས་ནས། </s>
  </p>
  <p id="2879">
    <s id="2879:1">བཅོམ་ལྡན་འདས་ག་ལ་བཞུགས་པ་དེར་དོང་སྟེ་ལྷགས་ནས། </s>
  </p>
  <p id="2880">
    <s id="2880:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="2881">
    <s id="2881:1">ཆོས་མཉན་པའི་ཕྱིར་སྤྱན་སྔར་འཁོད་དོ། །</s>
  </p>
  <p id="2882">
    <s id="2882:1">དེ་ནས་བཅོམ་ལྡན་འདས་ཀྱིས་དྲང་སྲོང་ཁྲི་ཉིས་སྟོང་པོ་དེ་རྣམས་ཀྱི་བསམ་པ་དང་། བག་ལ་ཉལ་དང་། ཁམས་དང་ཤེས་པ་དང་། རང་བཞིན་ཐུགས་སུ་ཆུད་ནས། </s>
  </p>
  <p id="2883">
    <s id="2883:1">དེ་དང་འཐུན་པའི་ཆོས་བསྟན་ཏེ། </s>
  </p>
  <p id="2884">
    <s id="2884:1">དེས་ན་དྲང་སྲོང་ཁྲི་ཉིས་སྟོང་པོ་དེ་རྣམས་ཀྱིས་སྟན་དེ་དག་ཉིད་ལ་འཁོད་བཞིན་དུ་བདེན་པ་རྟོགས་པའི་མོད་ལ་ཕྱིར་མི་འོང་བའི་འབྲས་བུ་མངོན་སུམ་དུ་བྱས་སོ། །</s>
  </p>
  <p id="2885">
    <s id="2885:1">དྲང་སྲོང་གཙོ་བོ་དེས་ནི་ཐོས་པས་རྒྱགས་ཤིང་དྲེགས་པས་ཅི་ཡང་མ་ཐོབ་བོ། །</s>
    <s id="2885:2">དེ་ནས་དྲང་སྲོང་ཁྲི་ཉིས་སྟོང་པོ་དེ་རྣམས་སྟན་ལས་ལངས་ཏེ། </s>
  </p>
  <p id="2886">
    <s id="2886:1">བླ་གོས་ཕྲག་པ་གཅིག་ཏུ་གཟར་ནས། </s>
  </p>
  <p id="2887">
    <s id="2887:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། </s>
  </p>
  <p id="2888">
    <s id="2888:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="2889">
    <s id="2889:1"><ref folio="F.13.b"/>བཙུན་པ་བདག་ཅག་ལེགས་པ་གསུངས་པའི་ཆོས་འདུལ་བ་ལ་རབ་ཏུ་བྱུང་བ་དང་། བསྙེན་པར་རྫོགས་ཤིང་དགེ་སློང་གི་དངོས་པོ་འཐོབ་ཏུ་རུང་ན། </s>
  </p>
  <p id="2890">
    <s id="2890:1">བདག་ཅག་ཀྱང་བཅོམ་ལྡན་འདས་ཀྱི་ཐད་དུ་ཚངས་པར་སྤྱོད་པ་སྤྱད་པར་འཚལ་ལོ། །</s>
  </p>
  <p id="2891">
    <s id="2891:1">དེ་ནས་བཅོམ་ལྡན་འདས་ཀྱིས་དྲང་སྲོང་ཁྲི་ཉིས་སྟོང་པོ་དེ་དག་ལ་དགེ་སློང་ཚུར་ཤོག་ཅེས་བྱ་བའི་ཚིག་གིས་རབ་ཏུ་ཕྱུང་སྟེ། </s>
  </p>
  <p id="2892">
    <s id="2892:1">བསྙེན་པར་རྫོགས་པར་མཛད་ནས། </s>
  </p>
  <p id="2893">
    <s id="2893:1">དེ་རྣམས་ལ་ལུང་ཡང་ཕོག་སྟེ། </s>
  </p>
  <p id="2894">
    <s id="2894:1">དེ་རྣམས་ཀྱིས་ཀྱང་བརྩོན་པ་དང་། བསྒྲུབ་པ་དང་། འབད་པས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="2895">
    <s id="2895:1">དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="2896">
    <s id="2896:1">དྲང་སྲོང་གཙོ་བོ་དེ་ནི་རབ་ཏུ་བྱུང་ཡང་ཅི་ཡང་མ་ཐོབ་བོ། །</s>
    <s id="2896:2">དེ་ནས་དེས་དེ་ཐོས་ནས་འབད་པ་ལ་ཞུགས་ཏེ། </s>
  </p>
  <p id="2897">
    <s id="2897:1">དེས་རིང་པོ་མ་ལོན་པར་སྡེ་སྣོད་གསུམ་ལོབས་ནས། </s>
  </p>
  <p id="2898">
    <s id="2898:1">རིག་པ་དང་གྲོལ་བའི་སྤོབས་པ་དང་ལྡན་པའི་ཆོས་སྨྲ་བར་གྱུར་ཏོ། །</s>
  </p>
  <p id="2899">
    <s id="2899:1">དེ་ནས་ཕྱི་ཞིག་ན་དེའི་བློ་སྐྱེས་པ། </s>
    <s id="2899:2">བདག་གིས་སེམས་ཅན་སྟོང་ཕྲག་དུ་མ་དག་ལ་ཆོས་སྟོན་ལ་བདག་ཉིད་ནི་ཆོས་སྟོན་པར་མི་འདོད་དེ། </s>
  </p>
  <p id="2900">
    <s id="2900:1">བདག་གི་གྲོགས་པོ་འདི་དག་ཐམས་ཅད་ཀྱིས་དགྲ་བཅོམ་པ་ཉིད་ཐོབ་ལ་བདག་གིས་ནི་དེ་ཐོས་ནས་ཅི་བྱ་གཏོལ་མེད་པར་གྱུར་ཏེ། </s>
  </p>
  <p id="2901">
    <s id="2901:1">ཁྱད་པར་ཅི་ཡང་མ་ཐོབ་ཀྱིས། </s>
    <s id="2901:2">བདག་གིས་མཉན་པ་དང་། བསམ་གཏན་བཏང་ལ་རེ་ཞིག་བསྒྲིམ་པར་བྱའོ་སྙམ་ནས། </s>
  </p>
  <p id="2902">
    <s id="2902:1">དེས་ཐོས་པ་དེ་ཉིད་སེམས་པ་དང་། འཇལ་བ་དང་ཉེ་བར་བརྟགས་པས། ཉོན་མོངས་པ་ཐམས་ཅད་སྤངས་ནས། </s>
  </p>
  <p id="2903">
    <s id="2903:1">དགྲ་བཅོམ་པ་ཉིད་མངོན་སུམ་དུ་བྱས་ཏེ། </s>
  </p>
  <p id="2904">
    <s id="2904:1">དེ་དགྲ་བཅོམ་པ་ཁམས་གསུམ་པའི་འདོད་ཆགས་དང་བྲལ་བར་གྱུར་ནས། </s>
  </p>
  <p id="2905">
    <s id="2905:1">གསེར་དང་བོང་བར་མཉམ་པ། ནམ་མཁའ་དང་ལག་མཐིལ་དུ་འདྲ་བའི་སེམས་དང་ལྡན་པ། </s>
    <s id="2905:2">ཙན་དན་སྦངས་པ་ལྟ་བུར་བསིལ་བར་གྱུར་པ། </s>
    <s id="2905:3">རིག་པས་སྒོ་ངའི་སྦུབས་བཅོམ་པ། </s>
    <s id="2905:4">རིག་པ་དང་མངོན་པར་ཤེས་པ་དང་། སོ་སོ་ཡང་དག་པར་རིག་པ་ཐོབ་པ་</s>
    <s id="2905:5">སྲིད་པའི་རྙེད་པ་དང་། ཆགས་པ་དང་། བཀུར་སྟི་ལ་མི་ལྟ་བ། </s>
    <s id="2905:6">དབང་པོ་དང་། ཉེ་དབང་དང་བཅས་པའི་ལྷ་རྣམས་ཀྱིས་མཆོད་ཅིང་རྗེད་པ་དང་། གུས་པར་སྨྲ་བའི་གནས་སུ་གྱུར་ཏོ། །</s>
  </p>
  <p id="2906">
    <s id="2906:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་གསོལ་<ref folio="F.14.a"/>པ། </s>
    <s id="2906:2">བཙུན་པ་དྲང་སྲོང་དེ་ཐོས་པའི་རྒྱགས་པས་དྲེགས་ནས་ཅི་ཡང་མ་ཐོབ་ལ། </s>
    <s id="2906:3">སླད་ཀྱིས་ཐོས་པ་དེ་ཉིད་སེམས་པ་དང་། འཇལ་བ་དང་། ཉེ་བར་བརྟགས་པས། ཉོན་མོངས་པ་ཐམས་ཅད་སྤངས་ནས</s>
  </p>
  <p id="2907">
    <s id="2907:1">དགྲ་བཅོམ་པ་ཉིད་མངོན་སུམ་དུ་བགྱིས་པ་ལ་གཟིགས། </s>
  </p>
  <p id="2908">
    <s id="2908:1">བཅོམ་ལྡན་འདས་ཀྱིས་བཀའ་སྩལ་པ། ད་ལྟར་འབའ་ཞིག་མ་ཡིན་ཏེ། </s>
  </p>
  <p id="2909">
    <s id="2909:1">འདས་པའི་དུས་ན་ཡང་འདིས་སེམས་པ་དང་འཇལ་བ་དང་། བརྟགས་པས་བསམ་གཏན་བཞི་དང་མངོན་པར་ཤེས་པ་ལྔ་ཅི་ལྟར་བསྐྱེད་པ་དེ་ཉོན་ཅིག །</s>
  </p>
  <p id="2910">
    <s id="2910:1">དགེ་སློང་དག་སྔོན་བྱུང་བ་འདས་པའི་དུས་ན། </s>
  </p>
  <p id="2911">
    <s id="2911:1">རི་ཁྲོད་ཅིག་ན་བྲམ་ཟེ་འོད་སྲུང་གཙོ་བོ་ཞེས་བྱ་བ་ཞིག་གནས་ཏེ། </s>
  </p>
  <p id="2912">
    <s id="2912:1">ཕྱི་ཞིག་ན་དེ་རྩ་བ་དང་། འབྲས་བུ་དག་གི་དོན་ལ་རིའི་སུལ་ཞིག་ཏུ་སོང་བ་ལས། དེས་དེར་དྲང་སྲོང་ཁྲི་ཉིས་སྟོང་མཐོང་ནས། </s>
  </p>
  <p id="2913">
    <s id="2913:1">མཐོང་མ་ཐག་ཏུ་དེ་དག་ལ་ཤིན་ཏུ་དགའ་བར་གྱུར་ནས། </s>
  </p>
  <p id="2914">
    <s id="2914:1">དེས་བསམས་པ། </s>
    <s id="2914:2">བདག་ནི་ཁྱིམ་གྱི་ཆོས་ལ་གནས་ལ། འདི་རྣམས་ནི་ཁྱིམ་གྱི་གནས་ནས་ངེས་པར་བྱུང་བ་ལས་ན། </s>
  </p>
  <p id="2915">
    <s id="2915:1">འདི་རྣམས་ནི་འཁོར་བ་ལས་གྲོལ་བ་ཡིན་གོར་མ་ཆག་གིས་མ་ལ་བདག་ཀྱང་འདི་ཁོ་ནའི་ཐད་དུ་རབ་ཏུ་འབྱུང་བར་བྱའོ་སྙམ་ནས། </s>
  </p>
  <p id="2916">
    <s id="2916:1">དེས་ཐམས་ཅད་བོར་ཏེ། </s>
  </p>
  <p id="2917">
    <s id="2917:1">དྲང་སྲོང་དེ་དག་གི་ཐད་དུ་རབ་ཏུ་བྱུང་སྟེ། </s>
  </p>
  <p id="2918">
    <s id="2918:1">དེ་དེར་སོང་ནས་བསྟན་བཅོས་ཐམས་ཅད་ཁོང་དུ་ཆུད་པར་གྱུར་ཏོ། །</s>
  </p>
  <p id="2919">
    <s id="2919:1">དེ་ནས་ཕྱི་ཞིག་ན་དྲང་སྲོང་གཙོ་བོ་དེ་ཤི་ནས། </s>
  </p>
  <p id="2920">
    <s id="2920:1">བྲམ་ཟེའི་ཁྱེའུ་ཁྲི་ཉིས་སྟོང་པོ་དེ་རྣམས་དྲང་སྲོང་དེ་ཤི་བའི་ཕྱིར། ཤིན་ཏུ་མྱ་ངན་བྱེད་ཅིང་སྡུག་བསྔལ་ལ་སྨྲེ་སྔགས་འདོན་པར་བྱེད་དོ། །</s>
  </p>
  <p id="2921">
    <s id="2921:1">དེ་ནས་འོད་སྲུང་གཙོ་བོ་དེས་དེ་དག་ལ་སྨྲས་པ། </s>
    <s id="2921:2">བྲམ་ཟེའི་ཁྱེའུ་དག་ཧ་ཅང་མྱ་ངན་མ་བྱེད་ཅིག །</s>
  </p>
  <p id="2922">
    <s id="2922:1">སྡུག་བསྔལ་བར་མ་བྱེད་ཅིག །</s>
  </p>
  <p id="2923">
    <s id="2923:1">སྨྲེ་སྔགས་འདོན་པར་མ་བྱེད་ཅིག་དང་། </s>
    <s id="2923:2">ངས་ཁྱོད་ཀྱི་དགོས་པ་ཐམས་ཅད་སྦྱར་བར་བྱའོ་ཞེས་བྱས་ནས། </s>
  </p>
  <p id="2924">
    <s id="2924:1">དེས་བྲམ་ཟེའི་ཁྱེའུ་ཁྲི་ཉིས་སྟོང་པོ་དེ་དག་ཐམས་ཅད་བསྡུས་ཏེ། </s>
  </p>
  <p id="2925">
    <s id="2925:1">དེ་དག་ལ་ཡིད་ལ་བྱེད་པའི་ལུང་ཡང་ཕོག་ནས། </s>
  </p>
  <p id="2926">
    <s id="2926:1">དེ་དག་ཐམས་ཅད་ཀྱིས་ཀྱང་བསམ་གཏན་བཞི་དང་། མངོན་པར་ཤེས་པ་ལྔ་བསྐྱེད་དོ། །</s>
  </p>
  <p id="2927">
    <s id="2927:1">དེ་ནས་ཕྱི་ཞིག་ན་འོད་སྲུང་གཙོ་བོས་<ref folio="F.14.b"/>བསམས་པ་བདག་གི་སློབ་མ་འདི་རྣམས་ཀྱིས་ནི་བདག་གི་ཡིད་ལ་བྱེད་པས་ཆོས་འདི་ལྟ་བུ་རྟོགས་པར་གྱུར་ལ། </s>
    <s id="2927:2">བདག་ནི་ཐོས་པའི་རྒྱགས་པས་དྲེགས་པས་ཅི་ཡང་མ་ཐོབ་ན</s>
  </p>
  <p id="2928">
    <s id="2928:1">བདག་ལ་ཐོས་པ་འདི་ཅི་དགོས་སྙམ་ནས། </s>
  </p>
  <p id="2929">
    <s id="2929:1">དེས་ཀྱང་སེམས་པ་དང་། འཇལ་བ་དང་། ཉེ་བར་བརྟགས་པས། བསམ་གཏན་བཞི་དང་། མངོན་པར་ཤེས་པ་ལྔ་བསྐྱེད་དོ། །</s>
  </p>
  <p id="2930">
    <s id="2930:1">དགེ་སློང་དག་ཇི་སྙམ་དུ་སེམས། </s>
    <s id="2930:2">དེའི་ཚེ་འོད་སྲུང་གཙོ་བོར་གྱུར་པ་གང་ཡིན་པ་དེ་ནི། དྲང་སྲོང་འདི་ཁོ་ན་ཡིན་ཏེ། </s>
  </p>
  <p id="2931">
    <s id="2931:1">དེའི་ཚེ་ཡང་འདི་ཐོས་པའི་རྒྱགས་པས་དྲེགས་པས་ཅི་ཡང་མ་ཐོབ་ལ། </s>
    <s id="2931:2">ཕྱིས་ཐོས་པ་དེ་ཉིད་སེམས་པ་དང་འཇལ་བས་ཉེ་བར་བརྟགས་པས། བསམ་གཏན་བཞི་དང་། མངོན་པར་ཤེས་པ་ལྔ་བསྐྱེད་དོ། །</s>
  </p>
  <p id="2932">
    <s id="2932:1">ད་ལྟར་ཡང་འདི་ཐོས་པའི་རྒྱགས་པས་དྲེགས་པས་སྔར་ཅི་ཡང་མ་ཐོབ་པ་ལས། </s>
    <s id="2932:2">ཕྱིས་ཐོས་པ་དེ་ཉིད་སེམས་པ་དང་། འཇལ་བ་དང་། ཉེ་བར་བརྟགས་པས། ཉོན་མོངས་པ་ཐམས་ཅད་སྤངས་ཏེ</s>
  </p>
  <p id="2933">
    <s id="2933:1">དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="2934">
    <s id="2934:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་ཞུས་པ། </s>
    <s id="2934:2">བཙུན་པ་དྲང་སྲོང་འཁོར་དང་བཅས་པ་འདི་རྣམས་ཀྱིས་ལས་ཅི་བགྱིས་ན། </s>
  </p>
  <p id="2935">
    <s id="2935:1">ལས་དེའི་རྣམ་པར་སྨིན་པས། འདི་རྣམས་ཀྱིས་བཅོམ་ལྡན་འདས་མཉེས་པར་བགྱིས་ཏེ། </s>
  </p>
  <p id="2936">
    <s id="2936:1">མི་མཉེས་པར་མ་བགྱིས་ལ། </s>
    <s id="2936:2">བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ནས། </s>
  </p>
  <p id="2937">
    <s id="2937:1">ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="2938">
    <s id="2938:1">དགྲ་བཅོམ་པ་ཉིད་མངོན་དུ་བགྱིས་ལགས། </s>
    <s id="2938:2">བཅོམ་ལྡན་འདས་ཀྱིས་བཀའ་སྩལ་པ། སྨོན་ལམ་གྱི་དབང་ལས་གྱུར་ཏོ། །</s>
  </p>
  <p id="2939">
    <s id="2939:1">གསོལ་པ། བཙུན་པ་འདི་རྣམས་ཀྱིས་སྨོན་ལམ་གང་དུ་བཏབ་ལགས། </s>
    <s id="2939:2">བཀའ་སྩལ་པ། དགེ་སློང་དག་སྔོན་བྱུང་བ་འདས་པའི་དུས་ན། </s>
  </p>
  <p id="2940">
    <s id="2940:1">བསྐལ་པ་བཟང་པོ་འདི་ཉིད་ལ་སྐྱེ་དགུའི་ཚེ་ལོ་བཞི་ཁྲི་ཐུབ་པ་ན། </s>
  </p>
  <p id="2941">
    <s id="2941:1">ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་</s>
  </p>
  <p id="2942">
    <s id="2942:1">མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་<ref folio="F.15.a"/>འདས་འཁོར་བ་འཇིག་ཅེས་བྱ་བ་འཇིག་རྟེན་དུ་བྱུང་སྟེ</s>
  </p>
  <p id="2943">
    <s id="2943:1">གང་གི་ཚེ་དེ་སངས་རྒྱས་ཀྱི་ཕྲིན་ལས་ཐམས་ཅད་མཛད་ནས། </s>
  </p>
  <p id="2944">
    <s id="2944:1">ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་ནས། </s>
  </p>
  <p id="2945">
    <s id="2945:1">རྒྱལ་པོ་མཛེས་ལྡན་གྱིས་དེའི་སྐུ་གདུང་ལ་མཆོད་པ་བྱས་ཏེ། </s>
  </p>
  <p id="2946">
    <s id="2946:1">སྐུ་གདུང་གི་མཆོད་རྟེན་བརྩིགས་ནས། </s>
  </p>
  <p id="2947">
    <s id="2947:1">མཆོད་རྟེན་དེ་ལ་མཆོད་པ་ཆེན་པོ་བྱས་ཏེ། </s>
  </p>
  <p id="2948">
    <s id="2948:1">མཆོད་རྟེན་གྱི་དུས་སྟོན་གྱི་ལུགས་བཏོད་དོ། །</s>
  </p>
  <p id="2949">
    <s id="2949:1">དེ་ནས་ཕྱི་ཞིག་ན་མཆོད་རྟེན་དེའི་མཆོད་རྟེན་གྱི་དུས་སྟོན་ལ་བབ་པ་ན། </s>
  </p>
  <p id="2950">
    <s id="2950:1">རྒྱལ་པོ་མཛེས་ལྡན་གྱི་ཁམས་སུ་གཏོགས་པ། རི་ཁྲོད་ཀྱི་རྒྱལ་པོ་འཁོར་ཁྲི་ཉིས་སྟོང་དང་ལྡན་པ་ཞིག་གིས་ཀྱང་། </s>
    <s id="2950:2">མཆོད་པའི་ལས་ལ་བརྩོན་པར་བྱས་ནས། </s>
  </p>
  <p id="2951">
    <s id="2951:1">སྨོན་ལམ་བཏབ་པ། </s>
    <s id="2951:2">དགེ་བའི་རྩ་བ་འདིས་བདག་གང་དང་གང་དུ་སྐྱེ་བར་འགྱུར་བ་དེ་དང་དེར་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེ་བར་ཤོག་ཤིག །</s>
    <s id="2951:3">སྟོན་པ་འདི་དང་འདྲ་བའི་བསྟན་པ་ལ་རབ་ཏུ་བྱུང་ནས</s>
  </p>
  <p id="2952">
    <s id="2952:1">ཉོན་མོངས་པ་ཐམས་ཅད་སྤངས་ནས། </s>
  </p>
  <p id="2953">
    <s id="2953:1">དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག་ཅེས་བྱས་སོ། །</s>
  </p>
  <p id="2954">
    <s id="2954:1">དེ་ནས་ཞབས་འབྲིང་བ་རྣམས་ཀྱིས་དེ་མཐོང་ནས་དྲིས་པ། </s>
    <s id="2954:2">ལྷ་གཅིག་གིས་སྨོན་ལམ་ཅི་བཏབ་ལགས། </s>
    <s id="2954:3">དེ་ནས་རྒྱལ་པོས་ཀྱང་དེ་དག་ལ་རྒྱས་པར་བསྙད་དོ། །</s>
  </p>
  <p id="2955">
    <s id="2955:1">དེ་ནས་ཞབས་འབྲིང་བ་རྣམས་ཀྱིས་སྨྲས་པ། </s>
    <s id="2955:2">བདག་ཅག་གིས་ཀྱང་ལྷ་གཅིག་ལས་བརྟེན་ཏེ། </s>
  </p>
  <p id="2956">
    <s id="2956:1">སྟོན་པ་འདི་འདྲ་བ་མཉེས་པར་བྱེད་པར་གྱུར་ཅིག །</s>
  </p>
  <p id="2957">
    <s id="2957:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="2958">
    <s id="2958:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས། </s>
  </p>
  <p id="2959">
    <s id="2959:1">ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="2960">
    <s id="2960:1">དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག་ཅེས་བྱས་སོ། །</s>
  </p>
  <p id="2961">
    <s id="2961:1">དགེ་སློང་དག་ཇི་སྙམ་དུ་སེམས། </s>
    <s id="2961:2">དེའི་ཚེ་རི་ཁྲོད་ཀྱི་རྒྱལ་པོར་གྱུར་པ་གང་ཡིན་པ་དེ་ནི་དྲང་སྲོང་འདི་ཁོ་ན་ཡིན་ནོ། །</s>
  </p>
  <p id="2962">
    <s id="2962:1">དེའི་ཚེ་འཁོར་ཁྲི་ཉིས་སྟོང་པོར་གྱུར་པ་གང་ཡིན་པ་དེ་དག་ནི། བྲམ་ཟེ་ཁྲི་ཉིས་སྟོང་པོ་འདི་དག་ཁོ་ན་ཡིན་ཏེ། </s>
  </p>
  <p id="2963">
    <s id="2963:1">དེར་མཆོད་རྟེན་དེ་ལ་བཀུར་སྟི་བྱས་ནས། </s>
  </p>
  <p id="2964">
    <s id="2964:1">སྨོན་ལམ་བཏབ་པའི་ལས་དེའི་རྣམ་པར་སྨིན་པས། གང་དང་གང་དུ་སྐྱེས་པ་དེ་དང་དེར་ཕྱུག་ཅིང་ནོར་མང་ལ་ལོངས་སྤྱོད་<ref folio="F.15.b"/>ཆེ་བའི་རིགས་སུ་སྐྱེས་ནས། </s>
  </p>
  <p id="2965">
    <s id="2965:1">འདིས་ང་མཉེས་པར་བྱས་ཏེ། </s>
  </p>
  <p id="2966">
    <s id="2966:1">མི་མཉེས་པར་མ་བྱས་ལ། ང་ཉིད་ཀྱི་བསྟན་པ་ལ་རབ་ཏུ་བྱུང་ནས། </s>
  </p>
  <p id="2967">
    <s id="2967:1">ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="2968">
    <s id="2968:1">དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="2969">
    <s id="2969:1">དྲང་སྲོང་ཁྲི་ཉིས་སྟོང་པོ་འདི་རྣམས་ཀྱིས་ཀྱང་། དེ་ཉིད་ལ་བརྟེན་ནས། </s>
  </p>
  <p id="2970">
    <s id="2970:1">འདི་རྣམས་ཀྱིས་ང་མཉེས་པར་བྱས་ཏེ། </s>
  </p>
  <p id="2971">
    <s id="2971:1">མི་མཉེས་པར་མ་བྱས་ལ། </s>
    <s id="2971:2">ང་ཉིད་ཀྱི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="2972">
    <s id="2972:1">དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="2973">
    <s id="2973:1">གཞན་ཡང་ཡང་དག་པར་རྫོགས་པའི་སངས་རྒྱས་འོད་སྲུང་གི་གསུང་རབ་ལ་འདི་དག་ཐམས་ཅད་རབ་ཏུ་བྱུང་སྟེ། </s>
  </p>
  <p id="2974">
    <s id="2974:1">དེར་འདི་དག་ཐམས་ཅད་ཀྱིས་ཚེ་གཅིག་ཏུ་ཚངས་པར་སྤྱོད་པ་སྤྱད་དེ། </s>
  </p>
  <p id="2975">
    <s id="2975:1">དབང་པོ་རྣམས་ཡོངས་སུ་སྨིན་པར་བྱས་པ་དེས་ན། </s>
  </p>
  <p id="2976">
    <s id="2976:1">ད་ལྟར་རྣམ་པར་གྲོལ་བར་གྱུར་ཏོ།། །།</s>
  </p>
  <p id="2977">
    <s id="2977:1">གླང་ཆེན་གནས་ཞེས་བྱ་བ་ནི་གླེང་གཞི་རྒྱལ་པོའི་ཁབ་ན་བཞུགས་ཏེ། </s>
  </p>
  <p id="2978">
    <s id="2978:1">དེའི་ཚེ་རྒྱལ་པོའི་ཁབ་ཀྱི་རྒྱལ་པོ་གཟུགས་ཅན་སྙིང་པོའི་གླང་པོ་ཆེའི་བླ། </s>
  </p>
  <p id="2979">
    <s id="2979:1">གླང་ཆེན་སྙིང་པོ་ཞེས་བྱ་བ། </s>
    <s id="2979:2">ཕྱུག་ཅིང་ནོར་མང་ལ་ལོངས་སྤྱོད་ཆེ་བ། ཡོངས་སུ་འཛིན་པ་མང་བ། རྣམ་ཐོས་ཀྱི་བུའི་ནོར་དང་མཉམ་པ། རྣམ་ཐོས་ཀྱི་བུའི་ནོར་དང་འགྲན་པ་ཞིག་གནས་པ་དེས། </s>
  </p>
  <p id="2980">
    <s id="2980:1">ཐབས་ཟླར་བབ་པ་ལས་ཆུང་མ་བླངས་ནས། </s>
  </p>
  <p id="2981">
    <s id="2981:1">དེ་དེ་དང་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་དོ། །</s>
  </p>
  <p id="2982">
    <s id="2982:1">དེ་ནས་ཕྱི་ཞིག་ན་དེའི་ཆུང་མ་ལ་བུ་ཆགས་ནས། </s>
  </p>
  <p id="2983">
    <s id="2983:1">དེ་ཟླ་བ་དགུའམ་བཅུ་ལོན་པ་དང་། བུ་གཟུགས་བཟང་ཞིང་བལྟ་ན་སྡུག་ལ་མཛེས་པ་ཞིག་བཙས་ཏེ། </s>
  </p>
  <p id="2984">
    <s id="2984:1">དེའི་བཙས་སྟོན་རྒྱས་པར་བྱས་ནས། </s>
  </p>
  <p id="2985">
    <s id="2985:1">ཁྱེའུ་འདིའི་མིང་ཅི་སྐད་གདགས་ཞེས་མིང་འདོགས་པར་བྱེད་དེ། </s>
  </p>
  <p id="2986">
    <s id="2986:1">ཁྱེའུ་འདི་རྒྱུ་སྐར་ནག་པ་ལས་སྐྱེས་ལ། གཅིག་ཏུ་ན་གླང་པོ་ཆེའི་བླ་གླང་ཆེན་སྙིང་པོའི་བུ་ཡིན་པས་ན། </s>
  </p>
  <p id="2987">
    <s id="2987:1">ཁྱེའུ་འདིའི་མིང་ནག་པ་གླང་ཆེན་གནས་ཞེས་གདགས་སོ་ཞེས་ཟེར་རོ། །</s>
  </p>
  <p id="2988">
    <s id="2988:1">དེ་ནས་ཁྱེའུ་ནག་པ་གླང་ཆེན་གནས། </s>
  </p>
  <p id="2989">
    <s id="2989:1">འོ་མ་དང་། ཞོ་དང་། མར་དང་། ཞུན་མར་དང་། མར་གྱི་ཉིང་གུས་བསྐྱེད་བསྲིངས་ནས། </s>
  </p>
  <p id="2990">
    <s id="2990:1">དེ་གང་གི་ཚེ་ཆེར་སྐྱེས་པ་དེའི་ཚེ། ཁྱེའུ་དེ་ཡི་གེ་སློབ་ཏུ་བཅུག་སྟེ། </s>
  </p>
  <p id="2991">
    <s id="2991:1">རྒྱལ་རིགས་<ref folio="F.16.a"/>སྤྱི་བོ་ནས་དབང་བསྐུར་བའི་རྒྱལ་པོ་རྣམས་ཀྱི་བཟོའི་གནས་དང་། ལས་ཀྱི་གནས་ཐ་དད་པ་འདི་ལྟ་སྟེ། </s>
  </p>
  <p id="2992">
    <s id="2992:1">གླང་པོ་ཆེ་བཞོན་པ་དང་། རྟ་བཞོན་པ་དང་། མཚོན་ཆ་བཅང་བ་དང་། འཕོང་དང་། མདུན་དུ་བསྣུར་བ་དང་། ཕྱིར་བསྣུར་བ་དང་། གཡུལ་ལས་ཐར་བར་བྱ་བ་དང་། ལྕགས་ཀྱུས་གཟུང་བ་དང་། ཞགས་པས་གཟུང་བ་དང་། མདའ་བོ་ཆེ་འཕངས་པ་དང་། རྡོ་རྗེ་རྩེ་གཅིག་པ་འཕངས་པ་དང་། མཚོན་རྩེ་གཅིག་པ་གདབ་པ་དང་། འཁོར་ལོ་འཕང་བ་དང་། གཅད་པ་དང་། གཤེག་པ་དང་ལག་པས་གཟུང་བ་དང་། རྐང་པའི་སྟབས་དང་། མགོ་བོ་བསྐྱབ་པ་དང་། རྒྱང་མར་འཕོག་པ་དང་། སྒྲ་གྲགས་པར་འཕོག་པ་དང་། གནད་དུ་འཕོག་པ་དང་། གདོན་མི་ཟ་བར་འཕོག་པར་བྱ་བ་དང་། ཚབས་ཆེར་གཏང་བ་རྣམས་ཀྱང་བསླབས་ནས། </s>
  </p>
  <p id="2993">
    <s id="2993:1">གནས་ལྔ་ལ་བྱང་བར་གྱུར་ཏོ། །</s>
  </p>
  <p id="2994">
    <s id="2994:1">དེ་ནས་ཕྱི་ཞིག་ན་དེའི་ཕ་མ་གཉིས་ཤི་ནས། </s>
  </p>
  <p id="2995">
    <s id="2995:1">དེ་རྒྱལ་པོ་གཟུགས་ཅན་སྙིང་པོས་གླང་པོ་ཆེའི་བླར་བསྐོས་ཏེ། </s>
  </p>
  <p id="2996">
    <s id="2996:1">ཕའི་ལས་ཐབས་དེ་ཉིད་བྱིན་ཏོ། །</s>
  </p>
  <p id="2997">
    <s id="2997:1">དེ་ནས་དེས་ཐབས་ཟླར་བབ་པ་ལས་ཆུང་མ་བླངས་ནས། </s>
  </p>
  <p id="2998">
    <s id="2998:1">དེ་དེ་དང་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་དོ། །</s>
  </p>
  <p id="2999">
    <s id="2999:1">དེ་ནས་ཕྱི་ཞིག་ན་དེས་བཅོམ་ལྡན་འདས་ཀྱི་བསྟན་པ་ལ་དད་པ་རྙེད་ནས། </s>
  </p>
  <p id="3000">
    <s id="3000:1">སྐྱབས་སུ་འགྲོ་བ་དང་། བསླབ་པའི་གཞི་རྣམས་བླངས་ཏེ། </s>
  </p>
  <p id="3001">
    <s id="3001:1">དེས་སྦྱིན་པ་དག་བྱིན་ཞིང་བསོད་ནམས་དག་བྱས་ནས། </s>
  </p>
  <p id="3002">
    <s id="3002:1">བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ངོ་། །</s>
  </p>
  <p id="3003">
    <s id="3003:1">དེ་རབ་ཏུ་བྱུང་ནས་སྡེ་སྣོད་གསུམ་བསླབས་ཏེ། </s>
  </p>
  <p id="3004">
    <s id="3004:1">རིག་པ་དང་གྲོལ་བའི་སྤོབས་པ་དང་ལྡན་པའི་ཆོས་སྨྲ་བར་གྱུར་ཏོ། །</s>
  </p>
  <p id="3005">
    <s id="3005:1">དེ་ནས་ཕྱི་ཞིག་ན་དེས་བསམས་པ། </s>
    <s id="3005:2">བདག་གིས་ཐོས་པའི་སྒོ་ནས་བྱ་བ་གང་ཡིན་པ་དེ་དག་ནི་བྱས་ཟིན་གྱིས། </s>
    <s id="3005:3">ད་ཕྱིན་ཅད་ནི་བདག་གིས་ཡིད་ལ་བྱེད་པ་ལ་འབད་པར་བྱའོ་སྙམ་དུ་བསམས་ཏེ</s>
  </p>
  <p id="3006">
    <s id="3006:1">དེས་ཡིད་ལ་བྱེད་པ་བཟུང་ནས། </s>
  </p>
  <p id="3007">
    <s id="3007:1">སྲོད་དང་ཐོ་རངས་མི་ཉལ་བ་ཉམས་སུ་བླངས་ཏེ་གནས་པས། འདུ་ཤེས་མེད་འདུ་ཤེས་མེད་མིན་གྱི་བསམ་གཏན་གྱི་བར་དུ་བསྐྱེད་ནས། </s>
  </p>
  <p id="3008">
    <s id="3008:1">དེས་སློབ་མ་ལྔ་བརྒྱ་བསྡུས་ཏེ། </s>
  </p>
  <p id="3009">
    <s id="3009:1">འཁོར་དང་ལྡན་པར་གྱུར་ཏོ། །</s>
  </p>
  <p id="3010">
    <s id="3010:1">དེ་ནས་<ref folio="F.16.b"/>ཕྱི་ཞིག་ན་དེ་འཁོར་དང་བཅས་པ་ལྗོངས་རྒྱུ་ཞིང་དོང་སྟེ། </s>
  </p>
  <p id="3011">
    <s id="3011:1">དེ་མཐར་གྱིས་སྤྱོད་ཡུལ་དུ་རྒྱུ་བ་ལས་སླར་ལོག་ནས། </s>
  </p>
  <p id="3012">
    <s id="3012:1">བློན་པོ་རྣམས་ཀྱིས་རྒྱལ་པོ་གཟུགས་ཅན་སྙིང་པོ་ལ་དེ་རབ་ཏུ་བྱུང་ངོ་ཞེས་གསོལ་ཏེ། </s>
  </p>
  <p id="3013">
    <s id="3013:1">ལྷ་གཅིག་ནག་པ་གླང་ཆེན་གནས་ནི་རབ་ཏུ་བྱུང་ལ། དེ་ཡང་བུ་མ་མཆིས་ཏེ། </s>
  </p>
  <p id="3014">
    <s id="3014:1">བུ་མ་མཆིས་པས་ན་དེ་ཅི་བདོག་པ་ཐམས་ཅད་ལྷ་གཅིག་མངའ་ལགས་སོ་ཞེས་བྱས་སོ། །</s>
  </p>
  <p id="3015">
    <s id="3015:1">དེ་ནས་རྒྱལ་པོས་སྨྲས་པ། ང་ནི་ཤི་བའི་ནོར་དབང་དུ་ཟད་ཀྱིས། གསོན་པོའི་ནི་མི་དབང་སྟེ། </s>
  </p>
  <p id="3016">
    <s id="3016:1">རིགས་ཀྱི་བུ་དེ་ཡང་ད་དུང་གསོན་པོར་འདུག་ལ་དྲང་སྲོང་རྣམས་ནི་ཕྱིར་ཡང་འབབ་ཅིང་། ཁྱིམ་ན་གནས་པར་འགྱུར་ཡང་སྲིད་དོ་ཞེས་བྱས་ནས། </s>
  </p>
  <p id="3017">
    <s id="3017:1">རྒྱལ་པོས་དེའི་ཁྱིམ་ནས་ཅི་ཡང་མ་བཞེས་སོ། །</s>
  </p>
  <p id="3018">
    <s id="3018:1">དེ་ནས་ཕྱི་ཞིག་ན་དེའི་ཆུང་མས་ནག་པ་གླང་ཆེན་གནས་འཁོར་ལྔ་བརྒྱ་དང་བཅས་པ། རྒྱལ་པོའི་ཁབ་ཏུ་ལྷགས་སོ་ཞེས་ཐོས་སོ། །</s>
  </p>
  <p id="3019">
    <s id="3019:1">ཐོས་ནས་ཀྱང་དེ་འཁོར་དང་བཅས་པ་སྤྱན་དྲངས་ཏེ་ཁྱིམ་དུ་ཟན་བྱིན་ནོ། །</s>
  </p>
  <p id="3020">
    <s id="3020:1">དེ་ནས་དེའི་ཆུང་མས་བསམས་པ། </s>
    <s id="3020:2">ཅི་འདི་བྱ་བ་བྱས་པ་ཡིན་ནམ། འོན་ཏེ་སོ་སོའི་སྐྱེ་བོ་ཡིན་ཞིག་གུ །</s>
    <s id="3020:3">གལ་ཏེ་སོ་སོའི་སྐྱེ་བོ་ཡིན་ནི་འདི་དྲང་བའི་ཐབས་ཤིག་བྱའོ་སྙམ་ནས</s>
  </p>
  <p id="3021">
    <s id="3021:1">དེས་དེ་ཟན་ཟ་བའི་ཚེ་ཁང་ཐོག་ནས་ཟངས་གཞོང་གཅིག་དེའི་མདུན་དུ་བོར་ནས། </s>
  </p>
  <p id="3022">
    <s id="3022:1">དེ་དེའི་སྒྲས་སྐྲག་པར་གྱུར་ལ། </s>
    <s id="3022:2">གཅིག་ཏུ་ན་ཟན་ཟ་བའི་ཚེ། དེས་ཟངས་གཞོང་དེ་ལ་གྲིས་བྲུད་པ་ལྟར་ཡང་བྱེད་དེ། </s>
  </p>
  <p id="3023">
    <s id="3023:1">དེས་དེ་མཐོང་ནས་བསམས་པ། </s>
    <s id="3023:2">འདི་ནི་དགྲ་བཅོམ་པ་མ་ཡིན་ཏེ། </s>
  </p>
  <p id="3024">
    <s id="3024:1">འདི་ནི་སོ་སོའི་སྐྱེ་བོ་ཡིན་པས་བདག་གིས་འདི་དྲང་ནུས་སོ་སྙམ་ནས། </s>
  </p>
  <p id="3025">
    <s id="3025:1">རྐང་པ་ལ་ཕྱག་འཚལ་ཏེ་སྨྲས་པ། </s>
    <s id="3025:2">ཇོ་བོ་མི་བཞུགས་པས་བདག་ཅག་གི་ལོངས་སྤྱོད་འདི་དག་དམས་པར་གྱུར་ཏེ། </s>
  </p>
  <p id="3026">
    <s id="3026:1">དེ་བས་ན་ཇོ་བོས་ང་ཡང་འཁོར་བརྒྱ་ལྔ་བཅུ་དང་ཁྱིམ་འདིར་བཤོས་གསོལ་བར་ཅི་གནང་ཞེས་བྱས་སོ། །</s>
  </p>
  <p id="3027">
    <s id="3027:1">དེ་ནས་ནག་པ་གླང་ཆེན་གནས་ཀྱིས་ཆུང་མ་ལ་ཅང་མི་ཟེར་བར་ཁས་བླངས་ནས། </s>
  </p>
  <p id="3028">
    <s id="3028:1">དེས་ཕྱི་དེ་ཉིན་དེའི་འཁོར་བརྒྱ་ལྔ་བཅུ་དང་། ཟན་བྱིན་ནས་ཡང་ཕྱི་དེ་ཉིན་པར་འཁོར་བརྒྱ་དང་ཟན་ལ་བོས་སོ། །</s>
  </p>
  <p id="3029">
    <s id="3029:1">དེ་བཞིན་དུ་མཐར་གྱིས་བུད་མེད་དེས་འཁོར་ཇེ་ཉུང་ཇེ་ཉུང་དུ་ཕྲིས་ནས། </s>
  </p>
  <p id="3030">
    <s id="3030:1">ཐ་མའི་ཉིན་པར་<ref folio="F.17.a"/>གཅིག་པུ་ཟན་ལ་བོས་ཏེ། </s>
  </p>
  <p id="3031">
    <s id="3031:1">དེས་ཟན་བྱིན་ནས་དེ་དྲང་བའི་ཕྱིར་ཕོངས་པའི་ཚིག་སྨྲ་ཞིང་། </s>
    <s id="3031:2">ཇོ་བོ་མི་བཞུགས་པས་འདི་ལྟར་བྲན་རྣམས་ཀྱིས་ཀྱང་བརྙས་སོ་ཞེས་ཟེར་རོ། །</s>
  </p>
  <p id="3032">
    <s id="3032:1">དེས་སྔ་ནས་ཁོལ་པོ་ཁྱེའུ་ཞིག་ལ་བསྒོ་སྟེ། </s>
  </p>
  <p id="3033">
    <s id="3033:1">གང་གི་ཚེ་ང་ཆོས་ཉན་ཅིང་འདུག་པ་དེའི་ཚེ། ཁྱོད་ཀྱིས་ང་ལན་གསུམ་གྱི་བར་དུ་དགུག་པ་ཐོང་ལ། </s>
    <s id="3033:2">ངའི་གན་དུ་ཤོག་ཅིག་ཅེས་སྤྲིང་ཤིག་</s>
    <s id="3033:3">དེ་ནས་ཁྱོད་ཀྱི་ཐད་དུ་འོངས་པ་དང་། </s>
    <s id="3033:4">དེའི་འོག་ཏུ་ཁྱོད་ཀྱིས་ངའི་ཅོ་ཏོ་ནས་ཟུང་ལ། ཇོ་བོའི་མདུན་དུ་རྡེགས་ཤིག་ཅེས་བྱས་ཏེ་</s>
  </p>
  <p id="3034">
    <s id="3034:1">བཞག་གོ། །</s>
  </p>
  <p id="3035">
    <s id="3035:1">དེ་ནས་ཁོལ་པོའི་ཁྱེའུ་དེས་ཀྱང་དེ་ཁོ་ན་བཞིན་དུ་བྱས་ནས། </s>
  </p>
  <p id="3036">
    <s id="3036:1">བུད་མེད་དེས་སྨྲས་པ། ཇོ་བོ་ད་གཟིགས། </s>
  </p>
  <p id="3037">
    <s id="3037:1">ཁྱོད་ཉིད་ཀྱི་མདུན་དུ་ཡང་བདག་འདི་ཁོ་ན་ལྟ་ཞིང་མཆིས་སོ་ཞེས་བྱས་སོ། །</s>
  </p>
  <p id="3038">
    <s id="3038:1">དེ་ནས་དེ་ཐོས་མ་ཐག་ཏུ་ནག་པ་གླང་ཆེན་གནས་ཁྲོ་བའི་ཀུན་ཏུ་དཀྲིས་པ་ཆེན་པོ་སྐྱེས་ནས། </s>
  </p>
  <p id="3039">
    <s id="3039:1">དེ་ཁྲོས་པས་ཆུང་མས་སྔ་ནས་མལ་དུ་རལ་གྲི་བཞག་པ་དེ་བླངས་ནས། </s>
  </p>
  <p id="3040">
    <s id="3040:1">ཤུབས་ནས་ཕྱུང་སྟེ་ཁྱེའུ་དེའི་སྟེང་དུ་བརྒྱུགས་ནས། </s>
  </p>
  <p id="3041">
    <s id="3041:1">ཆུང་མས་རྐང་པ་ལ་ཕྱག་བྱས་ཏེ་སྨྲས་པ། ཇོ་བོ་རེ་ཞིག་གཟུ་ལུམས་མ་མཛད་པར་བསླབ་པའི་གཞི་རྣམས་ཕུལ་ལ་དེའི་འོག་ཏུ་འདི་བཅོས་པས་སླེབས་སོ། །</s>
  </p>
  <p id="3042">
    <s id="3042:1">དེ་ནས་ནག་པ་གླང་ཆེན་གནས་ཀྱིས་ཆུང་མ་དེ་ཉིད་ཀྱི་མདུན་དུ་བསླབ་པའི་གཞི་རྣམས་ཕུལ་ཏེ། </s>
  </p>
  <p id="3043">
    <s id="3043:1">ཆོས་གོས་ཚོན་ཅན་རྣམས་བོར་ནས། </s>
  </p>
  <p id="3044">
    <s id="3044:1">ཁྱིམ་པའི་གོས་རྣམས་བགོས་ཏེ་འདུག་གོ། །</s>
  </p>
  <p id="3045">
    <s id="3045:1">དེ་ནས་ཆུང་མ་ན་རེ། </s>
    <s id="3045:2">འདི་ནི་བདག་གིས་ཇོ་བོ་དྲང་བའི་ཐབས་བགྱི་བའི་སླད་དུ་དེ་ལྟར་བགྱིས་པར་བས་ཀྱི་ཇོ་བོས་འདི་ལ་ཁོ་ན་དུ་མི་བཟུང་བར་གསོལ། </s>
  </p>
  <p id="3046">
    <s id="3046:1">ཇོ་བོའི་ཁྱིམ་གྱི་འབྱོར་པ་ནི་རྒྱ་ཆེ་བ་ལགས་ཀྱིས། </s>
    <s id="3046:2">ད་སླན་ཅད་ཇོ་བོ་འདོད་པ་རྣམས་ཀྱང་སྤྱོད་ཅིང་བཞུགས་ཤིག །སྦྱིན་པ་དག་ཀྱང་སྦྱིན་པར་མཛོད་ཅིག །</s>
  </p>
  <p id="3047">
    <s id="3047:1">བསོད་ནམས་དག་ཀྱང་མཛོད་ཅིག་ཅེས་ཟེར་རོ། །</s>
  </p>
  <p id="3048">
    <s id="3048:1">དེ་ནས་རྒྱལ་པོ་གཟུགས་ཅན་སྙིང་པོས། ནག་པ་གླང་ཆེན་གནས་ཀྱིས་བསླབ་པ་རྣམས་ཕུལ་ཏེ། </s>
  </p>
  <p id="3049">
    <s id="3049:1">ཉམས་པར་བྱས་སོ་ཞེས་ཐོས་ནས་རྒྱལ་པོས་དེ་དགུག་པ་བཏང་ནས་དེ་ལ་སྔོན་གྱི་ལས་ཐབས་བྱིན་ནོ། །</s>
  </p>
  <p id="3050">
    <s id="3050:1">དེ་ནས་དགེ་སློང་མང་པོ་དེ་དག་སྔ་དྲོ་ཤམ་ཐབས་དང་ཆོས་གོས་བགོས་ཏེ། </s>
  </p>
  <p id="3051">
    <s id="3051:1">ལྷུང་<ref folio="F.17.b"/>བཟེད་བསྣམས་ནས། </s>
  </p>
  <p id="3052">
    <s id="3052:1">རྒྱལ་པོའི་ཁབ་ཏུ་བསོད་སྙོམས་ལ་དོང་སྟེ། </s>
  </p>
  <p id="3053">
    <s id="3053:1">དགེ་སློང་མང་པོ་དེ་དག་རྒྱལ་པོའི་ཁབ་ཏུ་བསོད་སྙོམས་ལ་རྒྱུ་བ་དང་། ནག་པ་གླང་ཆེན་གནས་ཀྱིས་བསླབ་པ་རྣམས་ཕུལ་ཏེ། </s>
  </p>
  <p id="3054">
    <s id="3054:1">ཉམས་པར་བྱས་སོ་ཞེས་ཐོས་སོ། །</s>
  </p>
  <p id="3055">
    <s id="3055:1">ཐོས་ནས་ཀྱང་རྒྱལ་པོའི་ཁབ་ནས་བསོད་སྙོམས་བླངས་ནས། </s>
  </p>
  <p id="3056">
    <s id="3056:1">ཟན་ཟོས་ཏེ། </s>
  </p>
  <p id="3057">
    <s id="3057:1">ཟས་ཕྱིས་ལེན་པ་སྤངས་ནས་ལྷུང་བཟེད་དང་ཆོས་གོས་བཞག་སྟེ། </s>
  </p>
  <p id="3058">
    <s id="3058:1">རྐང་པ་བཀྲུས་ནས། བཅོམ་ལྡན་འདས་ག་ལ་བཞུགས་པ་དེར་དོང་སྟེ་ལྷགས་ནས། </s>
  </p>
  <p id="3059">
    <s id="3059:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="3060">
    <s id="3060:1">ཕྱོགས་གཅིག་ཏུ་འཁོད་དོ། །</s>
  </p>
  <p id="3061">
    <s id="3061:1">ཕྱོགས་གཅིག་ཏུ་འཁོད་ནས། </s>
  </p>
  <p id="3062">
    <s id="3062:1">དགེ་སློང་མང་པོ་རྣམས་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="3063">
    <s id="3063:1">བཙུན་པ་འདི་ན་བདག་ཅག་དགེ་སློང་མང་པོ་སྔ་དྲོ་ཤམ་ཐབས་དང་ཆོས་གོས་འཚལ་ཏེ། </s>
  </p>
  <p id="3064">
    <s id="3064:1">ལྷུང་བཟེད་ཐོགས་ནས། </s>
  </p>
  <p id="3065">
    <s id="3065:1">རྒྱལ་པོའི་ཁབ་ཏུ་བསོད་སྙོམས་ལ་མཆིས་པ་ན། </s>
  </p>
  <p id="3066">
    <s id="3066:1">བཙུན་པ་བདག་ཅག་དགེ་སློང་མང་པོ་རྒྱལ་པོའི་ཁབ་ཏུ་བསོད་སྙོམས་ལ་རྒྱུ་བ་རྣམས་ཀྱིས། ནག་པ་གླང་ཆེན་གནས་ཀྱིས་བསླབ་པ་རྣམས་ཕུལ་ཏེ། </s>
  </p>
  <p id="3067">
    <s id="3067:1">ཉམས་པར་བགྱིས་སོ་ཞེས་ཐོས་ལགས་སོ། །</s>
    <s id="3067:2">བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག་རིགས་ཀྱི་བུ་དེ་ནི་ཡུན་རིང་དུ་ཁྱིམ་དུ་མི་གནས་ཏེ། </s>
  </p>
  <p id="3068">
    <s id="3068:1">དེ་ནི་ཡང་ངའི་བསྟན་པ་ལ་རབ་ཏུ་བྱུང་ནས། </s>
  </p>
  <p id="3069">
    <s id="3069:1">ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="3070">
    <s id="3070:1">དགྲ་བཅོམ་པ་ཉིད་མངོན་སུམ་དུ་བྱེད་པར་འགྱུར་རོ་ཞེས་བཀའ་སྩལ་ཏོ། །</s>
  </p>
  <p id="3071">
    <s id="3071:1">དེ་ནས་ཕྱི་ཞིག་ན་བཅོམ་ལྡན་འདས་ཀྱིས་ནག་པ་གླང་ཆེན་གནས་འདུལ་བའི་དུས་ལ་བབ་པར་གཟིགས་ནས། </s>
  </p>
  <p id="3072">
    <s id="3072:1">སྔ་དྲོ་ཤམ་ཐབས་དང་ཆོས་གོས་གསོལ་ཏེ། </s>
  </p>
  <p id="3073">
    <s id="3073:1">ལྷུང་བཟེད་བསྣམས་ནས། རྒྱལ་པོའི་ཁབ་ཏུ་བསོད་སྙོམས་ལ་གཤེགས་ཏེ། </s>
  </p>
  <p id="3074">
    <s id="3074:1">མཐར་གྱིས་རྒྱལ་པོའི་ཁབ་ཏུ་བསོད་སྙོམས་བཞེས་ནས། </s>
  </p>
  <p id="3075">
    <s id="3075:1">ནག་པ་གླང་ཆེན་གནས་ཀྱི་ཁྱིམ་གང་ན་འདུག་པ་དེར་གཤེགས་ཏེ་བྱོན་ནས། </s>
  </p>
  <p id="3076">
    <s id="3076:1">ཁྱིམ་གྱི་སྒོ་ན་གཞེས་ཏེ། </s>
  </p>
  <p id="3077">
    <s id="3077:1">དེ་དྲང་བའི་ཕྱིར་འོད་ཟེར་བཀྱེ་ནས་དེས་དེའི་ཁྱིམ་ཐམས་ཅད་གསེར་ཞུན་མའི་ཁ་དོག་ལྟ་བུར་སྣང་བར་གྱུར་ཏོ། །</s>
  </p>
  <p id="3078">
    <s id="3078:1">དེ་ནས་ནག་པ་གླང་ཆེན་གནས་ཀྱིས་བསམས་པ། </s>
    <s id="3078:2">འོད་འདི་<ref folio="F.18.a"/>སུའི་ཡིན་ཞིག་གུ་བཅོམ་ལྡན་འདས་ཁོ་ནའི་ཡིན་གོར་མ་ཆག་ན། </s>
  </p>
  <p id="3079">
    <s id="3079:1">བཅོམ་ལྡན་འདས་ག་ལ་བ་དེར་བཞུགས་ཏེ། </s>
  </p>
  <p id="3080">
    <s id="3080:1">བདག་ལ་དགོངས་ཞིག་གུ་སྙམ་པ་དང་</s>
    <s id="3080:2">དེའི་སྐབས་སུ་ཕྲིན་པ་འོང་ནས། </s>
  </p>
  <p id="3081">
    <s id="3081:1">ནག་པ་གླང་ཆེན་གནས་ལ་སྦྲན་ཏེ། </s>
  </p>
  <p id="3082">
    <s id="3082:1">བཅོམ་ལྡན་འདས་སྒོ་ན་བཞུགས་སོ་ཞེས་བྱས་སོ། །</s>
  </p>
  <p id="3083">
    <s id="3083:1">དེ་ནས་གུས་པར་བསྒྲིམ་པས་བཅོམ་ལྡན་འདས་ག་ལ་བཞུགས་པ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="3084">
    <s id="3084:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། </s>
  </p>
  <p id="3085">
    <s id="3085:1">བཅོམ་ལྡན་འདས་ལ་གསོལ་པ། </s>
    <s id="3085:2">བཅོམ་ལྡན་འདས་ཀྱིས་བཀའ་ཅི་སྩལ་པ་ལགས། </s>
    <s id="3085:3">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="3085:4">ཁྱོད་ཁྱིམ་ན་གནས་པ་ཐོང་ལ་ཚུར་ཤོག །</s>
  </p>
  <p id="3086">
    <s id="3086:1">ཡང་ངའི་ཐད་དུ་རབ་ཏུ་བྱུང་ཤིག་ཅེས་བཀའ་སྩལ་ཏོ། །</s>
  </p>
  <p id="3087">
    <s id="3087:1">འདི་ལྟར་བཅོམ་ལྡན་འདས་ཀྱིས་ནི། ཚེ་རབས་གཞན་དང་གཞན་དག་ཏུ་བླ་མ་དང་བླ་མའི་གནས་ལྟ་བུར་གྱུར་པ་སུའི་ངག་ཀྱང་མ་བཅག་པས་ན། </s>
  </p>
  <p id="3088">
    <s id="3088:1">བཅོམ་ལྡན་འདས་ཀྱི་བཀའ་ཡང་སུས་ཀྱང་གཅོག་ནུས་པ་མེད་དོ། །</s>
  </p>
  <p id="3089">
    <s id="3089:1">དེ་ནས་དེས་གསོལ་པ། </s>
    <s id="3089:2">བཅོམ་ལྡན་འདས་ཀྱིས་བཀའ་ཅི་ལྟར་སྩལ་པ་བཞིན་དུ་འཚལ་ལོ་ཞེས་གསོལ་ནས། </s>
  </p>
  <p id="3090">
    <s id="3090:1">བཅོམ་ལྡན་འདས་ཀྱི་ཕྱི་བཞིན་དུ་འབྲང་སྟེ། </s>
  </p>
  <p id="3091">
    <s id="3091:1">བཅོམ་ལྡན་འདས་ཀྱིས་འོད་མའི་ཚལ་དུ་ཁྲིད་ནས་རབ་ཏུ་ཕྱུང་སྟེ། </s>
  </p>
  <p id="3092">
    <s id="3092:1">བསྙེན་པར་རྫོགས་པར་མཛད་ནས་དེ་ལ་ལུང་ཡང་ཕོག་སྟེ། </s>
  </p>
  <p id="3093">
    <s id="3093:1">དེས་ཀྱང་བརྩོན་པ་དང་། བསྒྲུབ་པ་དང་། འབད་པས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="3094">
    <s id="3094:1">དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="3095">
    <s id="3095:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ་ནག་པ་གླང་ཆེན་གནས་ཀྱིས་ལས་ཅི་བགྱིས་ན། </s>
  </p>
  <p id="3096">
    <s id="3096:1">ལས་དེའི་རྣམ་པར་སྨིན་པས། བཅོམ་ལྡན་འདས་མཉེས་པར་བགྱིས་ཏེ། </s>
  </p>
  <p id="3097">
    <s id="3097:1">མི་མཉེས་པར་མ་བགྱིས་ལ། </s>
    <s id="3097:2">བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="3098">
    <s id="3098:1">དགྲ་བཅོམ་པ་ཉིད་མངོན་སུམ་དུ་བགྱིས་ལགས། </s>
    <s id="3098:2">བཅོམ་ལྡན་འདས་ཀྱིས་བཀའ་སྩལ་པ། སྨོན་ལམ་གྱི་དབང་ལས་གྱུར་ཏོ། །</s>
  </p>
  <p id="3099">
    <s id="3099:1">གསོལ་པ། </s>
    <s id="3099:2">བཙུན་པ་འདིས་སྨོན་ལམ་གང་དུ་བཏབ་ལགས། </s>
    <s id="3099:3">བཅོམ་ལྡན་འདས་ཀྱིས་བཀའ་<ref folio="F.18.b"/>སྩལ་པ། དགེ་སློང་དག་སྔོན་བྱུང་བ་འདས་པའི་དུས་ན། </s>
  </p>
  <p id="3100">
    <s id="3100:1">རི་ཁྲོད་ཀྱི་གྲོང་ཞིག་ན། </s>
  </p>
  <p id="3101">
    <s id="3101:1">ཁྱིམ་བདག་ནག་པ་ཞེས་བྱ་བ། </s>
    <s id="3101:2">ཕྱུག་ཅིང་ནོར་མང་ལ་ལོངས་སྤྱོད་ཆེ་བ། ཡོངས་སུ་འཛིན་པ། ཡངས་ཤིང་རྒྱ་ཆེ་བ། རྣམ་ཐོས་ཀྱི་བུའི་ནོར་དང་མཉམ་པ། རྣམ་ཐོས་ཀྱི་བུའི་ནོར་དང་འགྲན་པ་ཞིག་གནས་པ་ལས། </s>
    <s id="3101:3">ཕྱི་ཞིག་ན་དེ་དཔྱིད་ཀྱི་དུས་ན། </s>
  </p>
  <p id="3102">
    <s id="3102:1">ཤིང་ཡལ་ག་འཁྲིགས་ཤིང་མེ་ཏོག་རྒྱས་པའི་སྐྱེད་མོས་ཚལ་གྱི་སར་བྱུང་ངོ་། །</s>
  </p>
  <p id="3103">
    <s id="3103:1">སངས་རྒྱས་འཇིག་རྟེན་དུ་མི་འབྱུང་བའི་ཚེ། རང་སངས་རྒྱས་སྡུག་ཅིང་ཕོངས་པ་རྣམས་ལ་སྙིང་བརྩེ་བ་བས་མཐའི་གནས་མལ་ན་གནས་པ། འཇིག་རྟེན་གྱི་ཡོན་གནས་གཅིག་པུ་རྣམས་འཇིག་རྟེན་དུ་འབྱུང་སྟེ</s>
  </p>
  <p id="3104">
    <s id="3104:1">རང་སངས་རྒྱས་ཞིག་རི་ཁྲོད་དེར་བསོད་སྙོམས་ལ་འགྲོ་འདོད་ནས། </s>
  </p>
  <p id="3105">
    <s id="3105:1">དེས་སྐྱེད་མོས་ཚལ་དེ་ན་རོལ་མོའི་སྒྲ་གྲགས་པ་ཐོས་ནས། </s>
  </p>
  <p id="3106">
    <s id="3106:1">དེས་བསམས་པ། </s>
    <s id="3106:2">བདག་དགང་དཀའ་བའི་ལྟོ་འདིའི་ཕྱིར་རི་ཁྲོད་དུ་འགྲོ་ཅི་དགོས་ཀྱིས། </s>
    <s id="3106:3">སྐྱེད་མོས་ཚལ་འདིའི་ནང་དུ་སོང་དང་། </s>
    <s id="3106:4">འདི་ནས་བདག་གི་བསོད་སྙོམས་འབྱུང་བར་འགྱུར་རོ་སྙམ་སྟེ</s>
  </p>
  <p id="3107">
    <s id="3107:1">རང་སངས་རྒྱས་དེ་སྐྱེད་མོས་ཚལ་དེར་སོང་ནས། </s>
  </p>
  <p id="3108">
    <s id="3108:1">ཁྱིམ་བདག་དེས་དེ་ལུས་མཛེས་པ་དང་། སེམས་མཛེས་པ་དེ་མཐོང་ངོ་། །</s>
  </p>
  <p id="3109">
    <s id="3109:1">མཐོང་ནས་ཀྱང་ཁྱིམ་བདག་དེ་རང་སངས་རྒྱས་དེ་ལ་ཤིན་ཏུ་དགའ་བར་གྱུར་ཏོ། །</s>
  </p>
  <p id="3110">
    <s id="3110:1">དེ་དགའ་བར་གྱུར་ནས་བཤོས་གསོལ་ཏེ། </s>
  </p>
  <p id="3111">
    <s id="3111:1">སྨྲས་པ། </s>
    <s id="3111:2">འཕགས་པ་ཁྱོད་ག་ལ་བཞུགས། </s>
  </p>
  <p id="3112">
    <s id="3112:1">བདག་གིས་ཁྱོད་ཀྱི་བསྙེན་བཀུར་བགྱིའོ། །</s>
  </p>
  <p id="3113">
    <s id="3113:1">རང་སངས་རྒྱས་ཀྱིས་སྨྲས་པ། </s>
    <s id="3113:2">ནགས་ཁྲོད་ག་གེ་མོ་ཞིག་ན་འདུག་གོ་ཞེས་སྨྲས་ནས། </s>
  </p>
  <p id="3114">
    <s id="3114:1">རང་སངས་རྒྱས་དེ་སོང་ངོ་། །</s>
  </p>
  <p id="3115">
    <s id="3115:1">དེ་ནས་ཁྱིམ་བདག་དེས་དུས་དུས་སུ་ནགས་ཁྲོད་དེར་བཤོས་འབུལ་ཞིང་བསྙེན་བཀུར་ཡང་བྱེད་དོ། །</s>
  </p>
  <p id="3116">
    <s id="3116:1">དེ་ནས་ཡང་ཕྱི་ཞིག་ན་ཁྱིམ་བདག་དེ་དེ་བལྟ་བའི་ཕྱིར་སོང་བ་ལས། རང་སངས་རྒྱས་དེ་ཤིང་ཞིག་གི་དྲུང་དུ་གནས་བཅས་ཏེ། </s>
  </p>
  <p id="3117">
    <s id="3117:1">ཀླུའི་རྒྱལ་པོ་ལུས་བསྐྱིལ་ཏེ་གཉིད་ལོག་པ་བཞིན་སྐྱིལ་མོ་ཀྲུང་བཅས་ཏེ་འདུག་གོ། །</s>
  </p>
  <p id="3118">
    <s id="3118:1">དེ་ནས་ཁྱིམ་བདག་དེས་རང་སངས་རྒྱས་དེ་རབ་ཏུ་དབེན་པར་གནས་པ་དེ་མཐོང་ནས། </s>
  </p>
  <p id="3119">
    <s id="3119:1">དེ་ཡང་རབ་ཏུ་དབྱུང་བར་འདོད་པའི་སེམས་སྐྱེས་སོ། །</s>
  </p>
  <p id="3120">
    <s id="3120:1">དེ་ནས་དེ་<ref folio="F.19.a"/>རང་སངས་རྒྱས་དེའི་ཐད་དུ་སོང་ནས་</s>
  </p>
  <p id="3121">
    <s id="3121:1">རྐང་པ་ལ་མགོ་བོས་ཕྱག་འཚལ་ཏེ་</s>
  </p>
  <p id="3122">
    <s id="3122:1">སྨྲས་པ། </s>
    <s id="3122:2">འཕགས་པ་བདག་རབ་ཏུ་ཕྱུང་ཞིག་དང་། </s>
    <s id="3122:3">བདག་ཀྱང་ཁྱོད་ཀྱི་ཐད་དུ་ཚངས་པར་སྤྱོད་པ་སྤྱད་པར་འཚལ་ལོ། །</s>
  </p>
  <p id="3123">
    <s id="3123:1">རང་སངས་རྒྱས་ཀྱིས་སྨྲས་པ། ང་ནི་རབ་ཏུ་འབྱིན་པར་མི་བྱེད་དོ། །</s>
  </p>
  <p id="3124">
    <s id="3124:1">དྲང་སྲོང་རྣམས་རབ་ཏུ་འབྱིན་པར་བྱེད་ཀྱིས་དྲང་སྲོང་རྣམས་ཀྱི་ནང་དུ་སོང་ལ་རབ་ཏུ་འབྱུང་བར་གྱིས་ཤིག །</s>
    <s id="3124:2">དེ་ནས་དེ་ཐོས་མ་ཐག་ཏུ་ཁྱིམ་བདག་དེས་ཁྱིམ་གྱི་འཁོར་བཏང་ནས</s>
  </p>
  <p id="3125">
    <s id="3125:1">སྦྱིན་པ་བྱིན་ཅིང་བསོད་ནམས་དག་བྱས་ཏེ། </s>
  </p>
  <p id="3126">
    <s id="3126:1">དྲང་སྲོང་རྣམས་ཀྱི་ནང་དུ་རབ་ཏུ་བྱུང་ནས། </s>
  </p>
  <p id="3127">
    <s id="3127:1">དེ་དེར་རབ་ཏུ་བྱུང་སྟེ། </s>
  </p>
  <p id="3128">
    <s id="3128:1">བསམ་གཏན་བཞི་དང་། མངོན་པར་ཤེས་པ་ལྔ་བསྐྱེད་དོ། །</s>
  </p>
  <p id="3129">
    <s id="3129:1">དེ་རབ་ཏུ་བྱུང་ནས། </s>
  </p>
  <p id="3130">
    <s id="3130:1">རང་སངས་རྒྱས་དེ་ཡོངས་སུ་མྱ་ངན་ལས་འདས་སོ། །</s>
  </p>
  <p id="3131">
    <s id="3131:1">དེ་ནས་དྲང་སྲོང་དེའི་བློ་སྐྱེས་པ་བདག་སོང་ལ་ཡོན་གནས་ཀྱི་མཆོག་དགེ་བའི་བཤེས་གཉེན་དེ་ལ་བསྙེན་བཀུར་བྱའོ། །</s>
  </p>
  <p id="3132">
    <s id="3132:1">འོན་ཀྱང་དེ་ལས་བདག་གིས་གོང་མའི་ཁྱད་པར་རྟོགས་པར་འགྱུར་རོ་སྙམ་སྟེ། </s>
  </p>
  <p id="3133">
    <s id="3133:1">དེ་ནགས་ཁྲོད་དེར་སོང་བ་ལས། དེས་དེར་རང་སངས་རྒྱས་དེ་ནི་མ་མཐོང་གིས། </s>
    <s id="3133:2">རང་སངས་རྒྱས་གཞན་ཞིག་ནགས་ཁྲོད་དེར་མཐོང་ནས། </s>
  </p>
  <p id="3134">
    <s id="3134:1">དེས་དེ་ལ་དྲིས་པ་འཕགས་པ། དགེ་སློང་ཤ་ཚུགས་དང་། ཁ་དོག་འདི་ལྟ་བུ་ཞིག་ནགས་ཁྲོད་འདི་ན་འདུག་འདུག་པ་གར་སོང་། </s>
  </p>
  <p id="3135">
    <s id="3135:1">རང་སངས་རྒྱས་ཀྱིས་སྨས་པ། ཡོངས་སུ་མྱ་ངན་ལས་འདས་སོ། །</s>
  </p>
  <p id="3136">
    <s id="3136:1">དེས་སྨྲས་པ། དེ་གང་དུ་མྱ་ངན་ལས་འདས། </s>
  </p>
  <p id="3137">
    <s id="3137:1">དེ་ནས་རང་སངས་རྒྱས་དེས་དེའི་སྐུ་གདུང་དེ་དག་བསྟན་ཏོ། །</s>
  </p>
  <p id="3138">
    <s id="3138:1">དེ་ནས་དེའི་སྐུ་གདུང་གི་མཆོད་རྟེན་བརྩིགས་ནས་བདུག་པ་དང་། ཕྱེ་མ་དང་། སྤོས་དང་། མེ་ཏོག་རྣམས་ཀྱིས་བཀུར་སྟི་བྱས་ཏེ། </s>
  </p>
  <p id="3139">
    <s id="3139:1">སྨོན་ལམ་བཏབ་པ། </s>
    <s id="3139:2">ཀྱེ་མ་དགེ་བའི་རྩ་བ་འདིས་ན་བདག་གང་དང་གང་དུ་སྐྱེ་བར་འགྱུར་བ་དེ་དང་དེར། ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེ་བར་ཤོག་ཤིག །</s>
    <s id="3139:3">འདི་བས་ཀྱང་ཆེས་ཁྱད་པར་དུ་འཕགས་པའི་སྟོན་པ་བདག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="3140">
    <s id="3140:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="3141">
    <s id="3141:1">ཡོན་ཏན་འདི་ལྟ་བུ་དག་ཀྱང་བདག་གིས་ཐོབ་པར་ཤོག་ཤིག ། <ref folio="F.19.b"/></s>
    <s id="3141:2">ཅེས་དེས་སྨོན་ལམ་བཏབ་ནས། </s>
  </p>
  <p id="3142">
    <s id="3142:1">ས་ཕྱོགས་དེ་ནས་སོང་ངོ་། །</s>
  </p>
  <p id="3143">
    <s id="3143:1">དེ་ནས་ཕྱི་ཞིག་ན། </s>
  </p>
  <p id="3144">
    <s id="3144:1">དེ་ཤི་འཕོས་ཏེ། དུས་ལས་འདས་ནས་ཚངས་པའི་འཇིག་རྟེན་དུ་སྐྱེས་སོ། །</s>
  </p>
  <p id="3145">
    <s id="3145:1">དགེ་སློང་དག་ཇི་སྙམ་དུ་སེམས། </s>
    <s id="3145:2">དེའི་ཚེ་ཁྱིམ་བདག་ནག་པར་གྱུར་པ་གང་ཡིན་པ་དེ་ནི་ནག་པ་གླང་ཆེན་གནས་འདི་ཁོ་ན་ཡིན་ཏེ། </s>
  </p>
  <p id="3146">
    <s id="3146:1">དེས་རང་སངས་རྒྱས་དེ་ལ་བཀུར་སྟི་བྱས་ནས། </s>
  </p>
  <p id="3147">
    <s id="3147:1">སྨོན་ལམ་བཏབ་པའི་ལས་དེའི་རྣམ་པར་སྨིན་པས། གང་དང་གང་དུ་སྐྱེས་པ་དེ་དང་དེར་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེས་ཏེ། </s>
  </p>
  <p id="3148">
    <s id="3148:1">རང་སངས་རྒྱས་བྱེ་བ་འབུམ་ཕྲག་པས་ཀྱང་ཆེས་ཁྱད་པར་དུ་འཕགས་པ། ང་ལྟ་བུ་འདིས་མཉེས་པར་བྱས་ཏེ། </s>
  </p>
  <p id="3149">
    <s id="3149:1">མི་མཉེས་པར་མ་བྱས་ལ། ང་ཉིད་ཀྱི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="3150">
    <s id="3150:1">དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="3151">
    <s id="3151:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་གསོལ་པ། བཙུན་པ་ནག་པ་གླང་ཆེན་གནས་མཆིས་བྲང་གིས་ཐབས་བགྱིས་ཏེ། </s>
  </p>
  <p id="3152">
    <s id="3152:1">འདོད་པ་སྤྱད་དུ་སྩལ་བ་ལ་གཟིགས། </s>
  </p>
  <p id="3153">
    <s id="3153:1">བཅོམ་ལྡན་འདས་ཀྱིས་བཀའ་སྩལ་པ། ད་ལྟར་འབའ་ཞིག་མ་ཡིན་ཏེ། </s>
  </p>
  <p id="3154">
    <s id="3154:1">འདས་པའི་དུས་ན་ཡང་འདི་ཆུང་མ་དེས་ཐབས་བྱས་ནས། </s>
  </p>
  <p id="3155">
    <s id="3155:1">ཇི་ལྟར་འདོད་པ་སྤྱོད་དུ་བཅུག་པ་དེ་ཉོན་ཅིག །</s>
  </p>
  <p id="3156">
    <s id="3156:1">དགེ་སློང་དག་སྔོན་བྱུང་བ་འདས་པའི་དུས་ན། </s>
  </p>
  <p id="3157">
    <s id="3157:1">གྲོང་ཁྱེར་བཱ་རཱ་ཎ་སཱི་ན། རྒྱལ་པོ་ཚངས་པས་བྱིན་ཞེས་བྱ་བ་རྒྱལ་པོ་བྱེད་དེ། </s>
  </p>
  <p id="3158">
    <s id="3158:1">དེའི་ཚེ་རྒྱལ་པོ་ཚངས་པས་བྱིན་གྱི་མདུན་ན་འདོན། བྲམ་ཟེ་མེས་སྦྱིན་ཞེས་བྱ་བ་ཞིག་ཡོད་དེ། </s>
  </p>
  <p id="3159">
    <s id="3159:1">ཕྱི་ཞིག་ན་དེའི་ཆུང་མ་ལ་བུ་ཆགས་ནས། </s>
  </p>
  <p id="3160">
    <s id="3160:1">བུ་མཚེ་མ་གཉིས་བྱུང་སྟེ། </s>
  </p>
  <p id="3161">
    <s id="3161:1">དེ་གཉིས་ཀྱི་བཙས་སྟོན་རྒྱས་པར་བྱས་ནས། </s>
  </p>
  <p id="3162">
    <s id="3162:1">ཁྱེའུ་འདི་གཉིས་ཀྱི་མིང་ཅི་སྐད་གདགས་ཞེས་མིང་འདོགས་པར་བྱེད་དེ། </s>
  </p>
  <p id="3163">
    <s id="3163:1">ཁྱེའུ་འདི་གཉིས་མེས་སྦྱིན་གྱི་བུ་ཡིན་པས་ན། </s>
  </p>
  <p id="3164">
    <s id="3164:1">ཁྱེའུ་གཅིག་གི་མིང་ནི་མེའི་བུ་ཞེས་གདགས་སོ། །</s>
  </p>
  <p id="3165">
    <s id="3165:1">གཅིག་གི་མིང་ནི་མེ་ལྕེ་ཞེས་གདགས་སོ་ཞེས་ཟེར་རོ། །</s>
  </p>
  <p id="3166">
    <s id="3166:1">དེ་ནས་ཁྱེའུ་མེའི་བུ་དང་། མེ་ལྕེ་གཉིས་འོ་མ་དང་། ཞོ་དང་། མར་དང་། ཞུན་མར་དང་། མར་གྱི་སྙིང་གུས་བསྐྱེད་བསྲིངས་ནས། </s>
  </p>
  <p id="3167">
    <s id="3167:1">གང་གི་ཚེ་དེ་གཉིས་ཆེར་སྐྱེས་པ་དེའི་ཚེ། ཡི་གེ་དང་། <ref folio="F.20.a"/>བྲམ་ཟེའི་སྤྱོད་ལམ་དང་། སྤྱོད་པ་དང་། ཨོཾ་ཞེས་བྱ་བ་དང་། བྷོ་ཞེས་བྱ་བ་དང་། གཙང་སྦྲ་དང་། ཆོ་ག་དང་། ཐལ་བ་བླང་བ་དང་། རིལ་བ་ཐོགས་པ་དང་། ངེས་བརྗོད་ཀྱི་རིག་བྱེད་དང་། མཆོད་སྦྱིན་གྱི་རིག་བྱེད་དང་། སྙན་ཚིག་གི་རིག་བྱེད་དང་། སྲིད་འགལ་བ་ཡོད་ནི་མ་རེད། </s>
  </p>
  <p id="3168">
    <s id="3168:1">སྲུང་གི་རིག་བྱེད་དང་། མཆོད་སྦྱིན་བྱ་བ་དང་། མཆོད་སྦྱིན་བྱེད་དུ་གཞུག་པ་དང་། སྦྱིན་པ་དང་། བླང་བ་དང་། ཁ་ཏོན་བྱ་བ་དང་། ཁ་ཏོན་སློབ་ཏུ་གཞུག་པའི་ཐབས་བསླབས་ནས། </s>
  </p>
  <p id="3169">
    <s id="3169:1">ལས་རྣམ་པ་དྲུག་ལ་མཁས་པའི་བྲམ་ཟེར་གྱུར་ཏོ། །</s>
  </p>
  <p id="3170">
    <s id="3170:1">དེ་གཉིས་མཐར་གྱིས་རིག་པའི་གནས་བཅྭ་བརྒྱད་ལ་བྱང་བར་གྱུར་ཏོ། །</s>
  </p>
  <p id="3171">
    <s id="3171:1">ཕྱི་ཞིག་ན་དེ་གཉིས་ཀྱིས་ཕས་ཆོས་དང་ཆོས་མ་ཡིན་པས་རྒྱལ་སྲིད་འཛིན་པ་མཐོང་ངོ་། །</s>
  </p>
  <p id="3172">
    <s id="3172:1">དེ་ཕྱི་ཞིག་ན་དེ་གཉིས་ཀྱིས་བློ་སྐྱེས་པ། </s>
    <s id="3172:2">ཕ་མེད་པའི་འོག་ཏུ་ནི་བདག་ཅག་གཉིས་ཕའི་ལས་ཐབས་སུ་བསྐོ་བར་འགྱུར་གྱི། </s>
    <s id="3172:3">བདག་ཅག་གཉིས་ཁྱིམ་ན་གནས་པ་བཏང་ངོ་ཞེས་ཟེར་རོ། །</s>
  </p>
  <p id="3173">
    <s id="3173:1">འདི་སྐད་ཅེས་ཀྱང་ཟེར་ཏེ། </s>
  </p>
  <p id="3174">
    <s id="3174:1">འཇིག་རྟེན་ཕ་རོལ་གྱིས་འཇིགས་པའི་མིས་ནི་རྒྱལ་སྲིད་ཀྱི་ཕྱིར་བསད་པ་དང་། བཅིང་བ་དང་། བརྡེག་པའི་ལས་བྱེད་པ་བས། ནགས་ཁུང་དུ་ཤིང་ཤུན་གྱི་གོས་གྱོན་ཞིང་ཤིང་ཏོག་ཟ་ལ། གཅན་གཟན་དག་དང་ལྷན་ཅིག་གནས་ཀྱང་བླའི་ཞེས་ཟེར་ནས</s>
  </p>
  <p id="3175">
    <s id="3175:1">ཕ་མ་ལ་གསོལ་ཏེ། </s>
  </p>
  <p id="3176">
    <s id="3176:1">ཡབ་ཡུམ་བདག་ཅག་གཉིས་དཀའ་ཐུབ་ཀྱི་ནགས་ཚལ་དུ་མཆིའོ་ཞེས་བྱས་སོ། །</s>
  </p>
  <p id="3177">
    <s id="3177:1">ཕ་མ་གཉིས་ཀྱིས་སྨྲས་པ། </s>
    <s id="3177:2">བུ་གཉིས་གང་གི་ཕྱིར། དྲང་སྲོང་རྣམས་དཀའ་ཐུབ་སྤྱོད་པ་དེ་ནི་ཁྱོད་གཉིས་ཀྱི་ལག་ན་འདུག་སྟེ། </s>
  </p>
  <p id="3178">
    <s id="3178:1">ངེད་ཤི་བའི་འོག་ཏུ་ཁྱེད་གཉིས་ཅོད་པན་མེད་པའི་རྒྱལ་སྲིད་འཛིན་པར་འོང་ངོ་། །</s>
  </p>
  <p id="3179">
    <s id="3179:1">ཁྱེའུ་དེ་གཉིས་ཀྱིས་སྨྲས་པ། བདག་ཅག་གཉིས་འཇིགས་པ་ཡང་འདི་ཁོ་ན་ཡིན་ཏེ། </s>
  </p>
  <p id="3180">
    <s id="3180:1">དེའི་ཕྱིར་ན་ནགས་ཁུང་དུ་གནས་བཅའ་བར་འདོད་པས་ན། </s>
  </p>
  <p id="3181">
    <s id="3181:1">བདག་ཅག་གཉིས་ནི་འདོད་པ་ལ་ལོངས་སྤྱོད་པའི་རྔོ་མི་ཐོགས་སོ། །</s>
  </p>
  <p id="3182">
    <s id="3182:1">དེ་ལྟར་ཕ་མ་གཉིས་ཀྱིས་དེ་གཉིས་ལ་ལན་མང་དུ་བཀག་ཀྱང་དགག་མ་ནུས་ནས། </s>
  </p>
  <p id="3183">
    <s id="3183:1">དེ་གཉིས་ལ་ཕ་མས་སྨྲས་པ། རབ་ཏུ་བྱུང་བར་གྱིས་ལ། </s>
    <s id="3183:2">གལ་ཏེ་ཁྱད་པར་ཅུང་ཟད་ཐོབ་པར་གྱུར་ན། </s>
  </p>
  <p id="3184">
    <s id="3184:1">ངེད་གཉིས་ལ་<ref folio="F.20.b"/>བལྟར་ཤོག་ཤིག་ཅེས་བྱས་སོ། །</s>
  </p>
  <p id="3185">
    <s id="3185:1">དེ་ནས་དེ་གཉིས་ཀྱིས་སྨྲས་པ། ཁྱེད་གཉིས་ཅི་ལྟར་དགྱེས་པ་བཞིན་དུ་འཚལ་ལོ་ཞེས་བྱས་ནས། </s>
  </p>
  <p id="3186">
    <s id="3186:1">ཁྱེའུ་དེ་གཉིས་ཀྱིས་ཕ་མ་ལ་འཕྱི་ཕྱག་འཚལ་ཏེ། </s>
  </p>
  <p id="3187">
    <s id="3187:1">ནགས་ཁུང་དུ་གནས་བཅས་སོ། །</s>
  </p>
  <p id="3188">
    <s id="3188:1">དེ་གཉིས་དེར་རབ་ཏུ་བྱུང་ནས། </s>
  </p>
  <p id="3189">
    <s id="3189:1">བསམ་གཏན་བཞི་དང་། མངོན་པར་ཤེས་པ་ལྔ་བསྐྱེད་དོ། །</s>
  </p>
  <p id="3190">
    <s id="3190:1">དེ་ནས་ཕྱི་ཞིག་ན་དེ་གཉིས་ཀྱི་བློ་སྐྱེས་པ། བདག་ཅག་གཉིས་ཀྱིས་ཕ་མ་ལ་དམ་བཅས་པ། གལ་ཏེ་ཁྱད་པར་ཅུང་ཟད་ཐོབ་པར་གྱུར་ན། </s>
  </p>
  <p id="3191">
    <s id="3191:1">ཁྱེད་གཉིས་ལ་བལྟར་འོང་ངོ་ཞེས་བྱས་སོ། །</s>
  </p>
  <p id="3192">
    <s id="3192:1">འདོང་ངོ་ཞེས་ཟེར་ནས་སྟེང་གི་ནམ་མཁའ་ལ་དོང་སྟེ། </s>
  </p>
  <p id="3193">
    <s id="3193:1">ཕ་མ་གཉིས་ཀྱི་ཐད་དུ་ཕྱིན་ཏོ། །</s>
  </p>
  <p id="3194">
    <s id="3194:1">དེ་ནས་དེ་མཐོང་མ་ཐག་ཏུ་ཕ་མ་གཉིས་དེ་གཉིས་ལ་ཤིན་ཏུ་དགའ་བར་གྱུར་ཏོ། །</s>
  </p>
  <p id="3195">
    <s id="3195:1">དེ་དགའ་བར་གྱུར་ནས་</s>
  </p>
  <p id="3196">
    <s id="3196:1">སྨྲས་པ། </s>
    <s id="3196:2">ཁྱེད་གཉིས་ཀྱང་བསོད་སྙོམས་འདོད་ལ། </s>
    <s id="3196:3">ངེད་གཉིས་ཀྱང་བསོད་ནམས་འདོད་ཀྱིས། </s>
    <s id="3196:4">འདིར་བདག་ཅག་གི་སྐྱེད་མོས་ཚལ་དུ་གནས་པར་གྱིས་ཤིག་དང་། བདག་ཅག་གཉིས་ཀྱིས་ཁྱེད་གཉིས་ཀྱི་ཟན་སྦྱར་རོ་ཞེས་བྱས་སོ། །</s>
  </p>
  <p id="3197">
    <s id="3197:1">དེ་གཉིས་ཀྱིས་སྨྲས་པ། ཁྱེད་གཉིས་ཇི་ལྟར་དགྱེས་པ་བཞིན་དུ་བགྱིའོ་ཞེས་བྱས་ནས། </s>
  </p>
  <p id="3198">
    <s id="3198:1">སྐྱེད་མོས་ཚལ་དེ་ཉིད་དུ་ཡལ་ག་དང་། ལོ་མའི་སྤྱིལ་པོ་བཅས་ནས་འཁོད་དོ། །</s>
  </p>
  <p id="3199">
    <s id="3199:1">དེ་ནས་དེ་གཉིས་བཱ་རཱ་ཎ་སཱིའི་ཕྱོགས་ཀུན་ཏུ་བཀུར་སྟི་བྱ་བ་དང་། བླ་མར་བྱ་བ་དང་། རི་མོར་བྱ་བ་དང་། མཆོད་པ་བྱ་བའི་གནས་སུ་གྱུར་ཏོ། །</s>
  </p>
  <p id="3200">
    <s id="3200:1">དེ་ནས་རྒྱལ་པོ་ཚངས་པས་བྱིན་གྱིས་མདུན་ན་འདོན་མེས་སྦྱིན་གྱི་བུ་གཉིས་དེ་ལྟར་རྫུ་འཕྲུལ་ཆེ་ཞིང་མཐུ་ཆེ་བར་གྱུར་ཏོ་ཞེས་ཐོས་ནས་</s>
  </p>
  <p id="3201">
    <s id="3201:1">ཐོས་མ་ཐག་ཏུ་ངོ་མཚར་དུ་གྱུར་ཏོ། །</s>
  </p>
  <p id="3202">
    <s id="3202:1">གཡར་དྲངས་ནས་ཟན་བྱིན་ནོ། །</s>
  </p>
  <p id="3203">
    <s id="3203:1">ཟན་བྱིན་ནས་རྐང་པ་ལ་ཕྱག་འཚལ་ཏེ། </s>
  </p>
  <p id="3204">
    <s id="3204:1">སྨྲས་པ། </s>
    <s id="3204:2">དུས་དུས་སུ་ཁྱེད་གཉིས་ང་ལ་བལྟར་ཤོག་ཤིག་ཅེས་བྱས་སོ། །</s>
  </p>
  <p id="3205">
    <s id="3205:1">དེ་ནས་དེ་གཉིས་ཀྱིས་སྨྲས་པ། ལྷ་ཇི་ལྟར་དགྱེས་པ་བཞིན་དུ་བགྱིའོ་ཞེས་བྱས་ནས་</s>
    <s id="3205:2">དེ་གཉིས་སོང་ངོ་། །</s>
  </p>
  <p id="3206">
    <s id="3206:1">དེ་ནས་དུས་དུས་སུ་དེ་གཉིས་སྟེང་གི་ནམ་མཁའ་ལས་འགྲོ་ཞིང་། རྒྱལ་པོའི་ཕོ་བྲང་དུ་འདོང་བར་བྱེད་དེ། </s>
  </p>
  <p id="3207">
    <s id="3207:1">རྒྱལ་པོ་ཚངས་པས་བྱིན་ལ་བལྟར་འགྲོའོ། །</s>
  </p>
  <p id="3208">
    <s id="3208:1">རྒྱལ་པོ་ཚངས་པས་བྱིན་གྱིས་ཀྱང་དེ་གཉིས་འོང་ནས་ནམ་<ref folio="F.21.a"/>མཁའ་དེ་ཉིད་ལས་པང་དུ་བླངས་ཏེ། </s>
  </p>
  <p id="3209">
    <s id="3209:1">སྟན་ལ་བཞག་ནས། </s>
  </p>
  <p id="3210">
    <s id="3210:1">བཟའ་བ་དང་བཅའ་བ་གཙང་མ་བཟང་པོ་མང་པོས་ཚིམ་པར་བྱས་ཏེ། </s>
  </p>
  <p id="3211">
    <s id="3211:1">ཆོས་མཉན་པའི་ཕྱིར་དེ་མདུན་དུ་འདུག་གོ། །</s>
  </p>
  <p id="3212">
    <s id="3212:1">དེ་ནས་ཕྱི་ཞིག་ན་རྒྱལ་པོ་ཚངས་པས་བྱིན་གྱིས་འབངས་རི་ཁྲོད་པ་རྣམས་ལོག་ནས་</s>
    <s id="3212:2">དཔུང་གི་ཚོགས་གོ་བསྐོན་ཏེ་ཆས་ནས། </s>
  </p>
  <p id="3213">
    <s id="3213:1">དེས་བུ་མོ་ལ་བསྒོ་བ། </s>
    <s id="3213:2">བུ་དྲང་སྲོང་དེ་གཉིས་ནམ་འོངས་པ་དང་། ངས་ཅི་ལྟར་བཀུར་སྟི་བྱེད་པ་དེ་ཁོ་ན་བཞིན་དུ་ཁྱོད་ཀྱིས་ཀུན་གྱིས་ཤིག་ཅེས་བྱས་ནས། </s>
  </p>
  <p id="3214">
    <s id="3214:1">རྒྱལ་པོ་དེ་སོང་ངོ་། །</s>
  </p>
  <p id="3215">
    <s id="3215:1">དེ་ནས་ཕྱི་ཞིག་ན་རྒྱལ་པོའི་ཕོ་བྲང་དུ་དྲང་སྲོང་མེའི་བུ་དོན་ཅི་ཞིག་ཡོད་པའི་ཕྱིར། དེས་དྲང་སྲོང་མེ་ལྕེ་བཏང་སྟེ། </s>
  </p>
  <p id="3216">
    <s id="3216:1">དེ་སྟེང་གི་ནམ་མཁའ་ལས་རྒྱལ་པོའི་ཕོ་བྲང་དུ་འོངས་ནས། </s>
  </p>
  <p id="3217">
    <s id="3217:1">བུ་མོ་དེས་དྲང་སྲོང་ནམ་མཁའ་ལ་འདུག་པ་པང་དུ་བླངས་ཏེ་འཁྱུད་ནས་སྟན་ལ་བཞག་གོ། །</s>
  </p>
  <p id="3218">
    <s id="3218:1">བུད་མེད་རྣམས་ནི་རེག་ན་གདུག་པ་ཡིན་ཏེ། </s>
  </p>
  <p id="3219">
    <s id="3219:1">བུ་མོ་དེས་རེག་མ་ཐག་ཏུ་དྲང་སྲོང་མེ་ལྕེ་རྫུ་འཕྲུལ་དེ་ལས་ཉམས་སོ། །</s>
  </p>
  <p id="3220">
    <s id="3220:1">བུ་མོ་དེ་ཡང་དྲང་སྲོང་དེ་གཟུགས་བཟང་ཞིང་བལྟ་ན་སྡུག་ལ་མཛེས་པ་མཐོང་ནས་ཆགས་པར་གྱུར་ཏེ། </s>
  </p>
  <p id="3221">
    <s id="3221:1">དེ་དེ་དང་གནས་དབེན་པ་ཞིག་ཏུ་ཞུགས་ནས་དེ་དང་ལྷན་ཅིག་ཉལ་པོ་བྱས་སོ། །</s>
  </p>
  <p id="3222">
    <s id="3222:1">དེ་ནས་དེའི་བཙུན་མོའི་འཁོར་གྱིས་ཚོར་ཏེ། </s>
  </p>
  <p id="3223">
    <s id="3223:1">དེ་དག་གིས་བསམས་པ། </s>
    <s id="3223:2">གལ་ཏེ་བདག་ཅག་གིས་དྲང་སྲོང་འདི་ལ་ཚིག་འགའ་ཞིག་བྱས་ན་ནི། དྲང་སྲོང་འདི་རྫུ་འཕྲུལ་ཆེ་བས་དམོད་པ་འདོར་སྲིད་དོ་སྙམ་སྟེ། </s>
  </p>
  <p id="3224">
    <s id="3224:1">དེ་དག་འཇིགས་སྐྲག་ནས། ཅུང་ཟད་ཀྱང་མ་སྨྲས་སོ། །</s>
  </p>
  <p id="3225">
    <s id="3225:1">དྲང་སྲོང་དེ་ཡང་རྒྱལ་པོའི་ཕོ་བྲང་དེ་ཉིད་དུ་འདུག་ཅིང་རྐང་པས་འགྲོར་ངོ་ཚ་སྟེ་མ་ཕོད་དོ། །</s>
  </p>
  <p id="3226">
    <s id="3226:1">དེ་ནས་ཕྱི་ཞིག་ན་རྒྱལ་པོ་ཚངས་པས་བྱིན་གྱིས་རི་ཁྲོད་པ་ཕབ་ནས་ཕྱིར་ལོག་སྟེ། </s>
  </p>
  <p id="3227">
    <s id="3227:1">རྒྱལ་པོའི་ཕོ་བྲང་དུ་འོངས་པ་དང་། དེས་དྲང་སྲོང་མེ་ལྕེ་འདིར་འོངས་སོ་ཞེས་ཐོས་ནས། </s>
  </p>
  <p id="3228">
    <s id="3228:1">ཐོས་མ་ཐག་ཏུ་རྒྱལ་པོ་དེ་དེ་ལ་བལྟར་སོང་སྟེ། </s>
  </p>
  <p id="3229">
    <s id="3229:1">དེས་བཟའ་བ་དང་། བཅའ་བ་གཙང་མ་བཟང་པོ་མང་པོ་དག་ཕུལ་ལོ། །</s>
  </p>
  <p id="3230">
    <s id="3230:1">བུ་མོས་ཀྱང་དྲང་སྲོང་དེའི་སྐོམ་ཁྱེར་ཏེ་འོངས་སོ། །</s>
  </p>
  <p id="3231">
    <s id="3231:1">དེ་ནས་དེ་མཐོང་མ་ཐག་ཏུ་དྲང་སྲོང་དེ་ཤིན་ཏུ་ཆགས་པར་གྱུར་ཏོ། །</s>
  </p>
  <p id="3232">
    <s id="3232:1">དྲང་སྲོང་དེ་མྱོས་པ་ཙམ་དུ་ཆགས་པར་གྱུར་ནས། </s>
  </p>
  <p id="3233">
    <s id="3233:1">རྒྱལ་པོ་དེའི་སྤྱན་སྔར་<ref folio="F.21.b"/>ལག་པ་བརྐྱང་ནས། </s>
  </p>
  <p id="3234">
    <s id="3234:1">ལག་པ་ནས་བཟུང་ཞེས་བྱས་པ་དང་། </s>
    <s id="3234:2">རྒྱལ་པོ་དེས་མཐོང་ནས་མཐོང་མ་ཐག་ཏུ་རལ་གྲི་རྣོན་པོ་ཐོགས་ཏེ། </s>
  </p>
  <p id="3235">
    <s id="3235:1">དྲང་སྲོང་དེ་གསད་པར་བྱས་པ་དང་། </s>
    <s id="3235:2">བུ་མོས་མཐོང་ནས་</s>
  </p>
  <p id="3236">
    <s id="3236:1">དྲང་སྲོང་དེ་ལ་སྨྲས་པ། </s>
    <s id="3236:2">མཁན་པོ་ཅི་ལགས། </s>
    <s id="3236:3">ཁྱོད་གསང་ནན་དགོས་པའི་ཕྱིར་འཁྲུལ་ཏེ་ཁྱོད་ཀྱིས་འདིར་ཕྱག་བརྐྱང་ལགས་སམ་ཞེས་བྱས་སོ། །</s>
  </p>
  <p id="3237">
    <s id="3237:1">དེ་ནས་རྒྱལ་པོ་ཚངས་པས་བྱིན་དེ་དེ་བཞིན་དུ་ཡིད་ཆེས་པར་གྱུར་ཏེ། </s>
  </p>
  <p id="3238">
    <s id="3238:1">དྲང་སྲོང་འདི་འཁྲུལ་ཏོ་སྙམ་དུ་བསམས་ནས། </s>
  </p>
  <p id="3239">
    <s id="3239:1">སྐྱེན་པར་སྐོམ་ཕུལ་ལོ། །</s>
  </p>
  <p id="3240">
    <s id="3240:1">དེ་ནས་དེ་ལ་ཟན་བྱིན་ནས་ཆོས་ཉན་པའི་ཕྱིར་མདུན་དུ་འདུག་གོ། །</s>
  </p>
  <p id="3241">
    <s id="3241:1">དེ་ནས་དྲང་སྲོང་མེའི་བུ་དཀའ་ཐུབ་ཀྱི་ནགས་ཚལ་ན་འདུག་པས་བསམས་པ། </s>
    <s id="3241:2">ཇི་དྲང་སྲོང་དེ་ད་ཙམ་གྱི་བར་དུ་མ་འོང་ན་ཅི་སྙམ་སྟེ། </s>
  </p>
  <p id="3242">
    <s id="3242:1">དེས་བལྟས་ན་འདོད་པ་སྤྱོད་པར་གྱུར་ལ། སྐབས་སུ་ཆུད་ཅིང་འདུག་པ་མཐོང་ནས། </s>
  </p>
  <p id="3243">
    <s id="3243:1">འདི་དེང་དུ་སྲོག་ཡལ་བར་གྱུར་སྲིད་དོ་སྙམ་ནས། </s>
  </p>
  <p id="3244">
    <s id="3244:1">སྟེང་གི་བར་སྣང་ལས་རྒྱལ་པོའི་ཕོ་བྲང་དུ་འོང་ངོ་། །</s>
  </p>
  <p id="3245">
    <s id="3245:1">རྒྱལ་པོ་ཚངས་པས་བྱིན་གྱིས་ཀྱང་། དྲང་སྲོང་དེ་ནམ་མཁའ་དེ་ཉིད་ལས་པང་དུ་བླངས་ནས། </s>
  </p>
  <p id="3246">
    <s id="3246:1">སྟན་ལ་བཞག་སྟེ། </s>
  </p>
  <p id="3247">
    <s id="3247:1">ཆོས་མཉན་པའི་ཕྱིར་མདུན་དུ་འདུག་གོ། །</s>
  </p>
  <p id="3248">
    <s id="3248:1">དེ་ནས་དེས་རྒྱལ་པོ་དེ་ལ་ཆོས་ཐ་གི་ཙམ་བཤད་ནས། </s>
  </p>
  <p id="3249">
    <s id="3249:1">ནུ་བོ་ཁྲིད་དེ་སྟེང་གི་ནམ་མཁའ་ལས་དཀའ་ཐུབ་ཀྱི་ནགས་ཚལ་དུ་སོང་ངོ་། །</s>
  </p>
  <p id="3250">
    <s id="3250:1">དེ་ནས་དེས་དེ་ལ་ཡིད་ལ་བྱེད་པའི་མན་ངག་ཕོག་ནས། </s>
  </p>
  <p id="3251">
    <s id="3251:1">དེས་ཕྱིར་ཡང་བསམ་གཏན་བཞི་དང་། མངོན་པར་ཤེས་པ་ལྔ་བསྐྱེད་དོ། །</s>
  </p>
  <p id="3252">
    <s id="3252:1">དེ་ནས་ཕྱི་ཞིག་ན་རྒྱལ་པོ་ཚངས་པས་བྱིན་གྱི་བཙུན་མོའི་འཁོར་རྣམས་ཀྱིས་བསམས་པ། </s>
    <s id="3252:2">བུ་མོ་འདིས་མ་ལེགས་པ་འདི་ལྟ་བུ་བྱས་པ་དེ། </s>
  </p>
  <p id="3253">
    <s id="3253:1">གལ་ཏེ་བདག་ཅག་གིས་མ་གསོལ་ན། </s>
  </p>
  <p id="3254">
    <s id="3254:1">བདག་ཅག་ལ་ཡང་འདིའི་ཕྱིར་གྱོད་འབྱུང་བར་འགྱུར་རོ་སྙམ་ནས། </s>
  </p>
  <p id="3255">
    <s id="3255:1">དེ་རྣམས་ཀྱིས་རྒྱལ་པོ་ལ་གསོལ་ཏོ། །</s>
  </p>
  <p id="3256">
    <s id="3256:1">དེ་ནས་དེ་ཐོས་མ་ཐག་ཏུ་རྒྱལ་པོ་ཚངས་པས་བྱིན་ཞེ་སྡང་ཆེན་པོའི་དབང་དུ་གྱུར་ནས། </s>
  </p>
  <p id="3257">
    <s id="3257:1">དེས་དཔུང་གི་ཚོགས་ཡན་ལག་བཞི་གོ་བསྐོན་ནས། </s>
  </p>
  <p id="3258">
    <s id="3258:1">དྲང་སྲོང་དེའི་གནས་སུ་སོང་ནས། </s>
  </p>
  <p id="3259">
    <s id="3259:1">དྲང་སྲོང་མེ་ལྕེས་རྒྱལ་པོ་ཚངས་པས་བྱིན་དཔུང་གི་ཚོགས་ཡན་ལག་བཞི་དང་ཆས་ཏེ་འོངས་པ་མཐོང་ངོ་། །</s>
  </p>
  <p id="3260">
    <s id="3260:1">མཐོང་ནས་ཀྱང་སེམས་པ་ལ་<ref folio="F.22.a"/>ཞུགས་ཏེ། </s>
  </p>
  <p id="3261">
    <s id="3261:1">འདི་བསམ་པ་ཅི་ལྟ་བུ་ཞིག་གིས་འདིར་འོངས་སྙམ་སྟེ། </s>
  </p>
  <p id="3262">
    <s id="3262:1">དེས་བལྟས་ན་བདག་གསད་པར་འདོད་དོ་</s>
    <s id="3262:2">སྙམ་དུ་རིག་ནས། </s>
  </p>
  <p id="3263">
    <s id="3263:1">དེ་ཉིད་དད་པ་བསྐྱེད་པའི་ཕྱིར། སྟེང་གི་བར་སྣང་ལ་མངོན་པར་འཕགས་ཏེ་འདུག་གོ། །</s>
  </p>
  <p id="3264">
    <s id="3264:1">དེ་ནས་རྒྱལ་པོ་ཚངས་པས་བྱིན་གྱིས་དྲང་སྲོང་མེ་ལྕེ་སྟེང་གི་བར་སྣང་ལ་མངོན་པར་འཕགས་ཏེ་འདུག་པ་མཐོང་ནས། </s>
  </p>
  <p id="3265">
    <s id="3265:1">མཐོང་མ་ཐག་ཏུ་དེའི་ཁྲོ་བའི་ཀུན་ནས་དཀྲིས་པ་དེ་མེད་པར་གྱུར་ཏེ། </s>
  </p>
  <p id="3266">
    <s id="3266:1">ཐེ་ཙོམ་སྐྱེས་པ། ཇི་འདི་ངས་ཇི་སྐད་ཐོས་པ་དེ་བཞིན་དུ་གྱུར་ཏམ། </s>
    <s id="3266:2">འོན་ཏེ་མ་གྱུར་ཞིག་གུ་སྙམ་ནས། </s>
  </p>
  <p id="3267">
    <s id="3267:1">ཚིགས་སུ་བཅད་དེ་སྨྲས་པ། </s>
    <s id="3267:2">བྲམ་ཟེ་མེ་ལྕེ་བདག་གིས་ནི། །འདོད་པ་སྤྱོད་ཅེས་སྔར་ཐོས་ན། །</s>
  </p>
  <p id="3268">
    <s id="3268:1">ཚིག་དེ་བདེན་པ་ཡིན་ནམ་ཅི། །</s>
    <s id="3268:2">འོན་ཏེ་ཅི་ལགས་མི་སྤྱོད་དམ། །</s>
    <s id="3268:3">རྒྱལ་པོ་ཆེན་པོ་དེ་བདེན་ཏེ། །</s>
  </p>
  <p id="3269">
    <s id="3269:1">ཁྱོད་ཀྱིས་གཞན་ལ་ཐོས་པ་བཞིན། །</s>
    <s id="3269:2">བདག་ནི་ལམ་ངན་ཞུགས་གྱུར་ཏེ། །</s>
  </p>
  <p id="3270">
    <s id="3270:1">ཆགས་པའི་གནས་སུ་མྱོས་པར་གྱུར། །</s>
  </p>
  <p id="3271">
    <s id="3271:1">དེ་ནས་རྒྱལ་པོ་ཚངས་པས་བྱིན་ཐེ་ཙོམ་སྐྱེས་ཏེ། </s>
  </p>
  <p id="3272">
    <s id="3272:1">དྲང་སྲོང་མེའི་བུའི་ཐད་དུ་སོང་ནས། </s>
  </p>
  <p id="3273">
    <s id="3273:1">དེས་དྲང་སྲོང་དེ་ལ་དྲིས་པ། </s>
    <s id="3273:2">དྲང་སྲོང་ཅི་ལགས། དེའི་སླད་དུ་བདག་གིས་ཇི་སྐད་ཐོས་པ་དེ་ཁོ་ན་བཞིན་ལགས་སམ། </s>
    <s id="3273:3">དྲང་སྲོང་གིས་སྨྲས་པ། རྒྱལ་པོ་ཆེན་པོ་དེ་ཁོ་ན་བཞིན་དུ་བདེན་མོད་ཀྱིས། ཉོན་མོངས་པ་རྣམས་ནི་དེ་ལྟར་མཐུ་ཆེའོ། །</s>
  </p>
  <p id="3274">
    <s id="3274:1">རྒྱལ་པོས་སྨྲས་པ། འོ་ན་འདི་ལྟར་འདོད་པ་ཡང་ལོངས་སྤྱོད་པར་བྱེད་ལ། རྫུ་འཕྲུལ་འདི་ལྟ་བུ་དག་དང་ཡང་ལྡན། </s>
  </p>
  <p id="3275">
    <s id="3275:1">དྲང་སྲོང་གིས་སྨྲས་པ། རྒྱལ་པོ་ཆེན་པོ་དྲང་སྲོང་འདི་གང་གི་ཚེ། འདོད་པ་ལ་སྤྱོད་པར་གྱུར་པ་དེའི་ཚེ་ནི་རྫུ་འཕྲུལ་ལས་ཉམས་སོ། །</s>
  </p>
  <p id="3276">
    <s id="3276:1">འདི་གནས་དེ་ནས་བདག་གིས་ཁྲིད་དེ་དེ་ལ་ལུང་ཡང་ཕོག །</s>
  </p>
  <p id="3277">
    <s id="3277:1">ཡིད་ལ་བྱེད་པའི་ཐབས་ཀྱང་བསྟན་ནས། </s>
  </p>
  <p id="3278">
    <s id="3278:1">འདིས་ཀྱང་ཕྱིར་ཡང་རྫུ་འཕྲུལ་བསྐྱེད་དོ། །</s>
  </p>
  <p id="3279">
    <s id="3279:1">དེ་ནས་དེ་ཐོས་མ་ཐག་ཏུ་རྒྱལ་པོ་དེ་དེ་ལ་དགའ་བར་གྱུར་ནས་དེས་དྲང་སྲོང་དེའི་རྐང་པ་ལ་ཕྱག་འཚལ་ཏེ་བཟོད་པ་གསོལ་ནས་སོང་ངོ་། །</s>
  </p>
  <p id="3280">
    <s id="3280:1">དགེ་སློང་དག་ཇི་སྙམ་དུ་སེམས། </s>
    <s id="3280:2">དེའི་ཚེ་དྲང་སྲོང་མེའི་བུར་གྱུར་པ་བྱང་ཆུབ་སེམས་དཔའི་སྤྱོད་པ་ལ་གནས་པ་གང་ཡིན་པ་དེ་ནི་ང་ཉིད་ཡིན་ནོ། །</s>
  </p>
  <p id="3281">
    <s id="3281:1">དེའི་ཚེ་དེའི་ནུ་བོར་གྱུར་པ་གང་ཡིན་པ་དེ་ནི། ནག་<ref folio="F.22.b"/>པ་གླང་ཆེན་གནས་འདི་ཁོ་ན་ཡིན་ནོ། །</s>
  </p>
  <p id="3282">
    <s id="3282:1">དེའི་ཚེ་རྒྱལ་པོའི་བུ་མོར་གྱུར་པ་གང་ཡིན་པ་དེ་ནི། ཆུང་མ་འདི་ཁོ་ན་ཡིན་ཏེ། </s>
  </p>
  <p id="3283">
    <s id="3283:1">དེའི་ཚེ་ཡང་དེས་ཚངས་པར་སྤྱོད་པའི་གནས་ལས་ཉམས་པར་བྱས་ཏེ། </s>
  </p>
  <p id="3284">
    <s id="3284:1">འདོད་པ་སྤྱོད་པ་ལ་གནས་པར་བྱས་པ་ལས། </s>
    <s id="3284:2">དེ་ངས་དེ་ནས་དྲངས་ཏེ་ཕྱིར་ཡང་བསམ་གཏན་བཞི་དང་། མངོན་པར་ཤེས་པ་ལྔ་ལ་གནས་པར་བྱས་ལ། </s>
    <s id="3284:3">ད་ལྟར་ཡང་འདིས་འདི་ཚངས་པར་སྤྱོད་པའི་གནས་ལས་ཉམས་པར་བྱས་ནས</s>
  </p>
  <p id="3285">
    <s id="3285:1">འདོད་པ་ལ་སྤྱོད་པ་ལ་གནས་པར་བྱས་པ་ལས་</s>
    <s id="3285:2">དེ་ངས་དེ་ནས་དྲངས་ཏེ། </s>
  </p>
  <p id="3286">
    <s id="3286:1">གཡུང་དྲུང་གི་མཐར་ཐུག་པ་གྲུབ་པ་དང་། བདེ་བའི་མྱ་ངན་ལས་འདས་པ་ལ་བཞག་གོ། །</s>
  </p>
  <p id="3287">
    <s id="3287:1">གཞན་ཡང་ཡང་དག་པར་རྫོགས་པའི་སངས་རྒྱས་འོད་སྲུང་གི་གསུང་རབ་ལ་འདི་རབ་ཏུ་བྱུང་ནས། </s>
  </p>
  <p id="3288">
    <s id="3288:1">དེས་དེར་ཚེ་གཅིག་ཏུ་ཚངས་པར་སྤྱོད་པ་སྤྱད་ནས། </s>
  </p>
  <p id="3289">
    <s id="3289:1">དབང་པོ་རྣམས་ཡོངས་སུ་སྨིན་པར་བྱས་པ་དེས་ནད་ལྟར་རྣམ་པར་གྲོལ་བར་གྱུར་ཏོ།། །།</s>
  </p>
  <p id="3290">
    <s id="3290:1">ལས་བརྒྱ་ཐམ་པ། བམ་པོ་ཉི་ཤུ་དགུ་པ། </s>
    <s id="3290:2">ས་ར་ན་ཞེས་བྱ་བ་ནི། </s>
    <s id="3290:3">གླེང་གཞི་རྒྱལ་པོའི་ཁབ་ན་བཞུགས་ཏེ། </s>
  </p>
  <p id="3291">
    <s id="3291:1">དེའི་ཚེ་ཡུལ་གྱེན་དུ་རྒྱལ་ཞེས་བྱ་བ་ན་ནི། རྒྱལ་པོ་རབ་སྣང་ཞེས་བྱ་བ་རྒྱལ་པོ་བྱེད་དོ། །</s>
  </p>
  <p id="3292">
    <s id="3292:1">ཡུལ་དཔའ་རབ་ཅེས་བྱ་བ་ན་ནི། རྒྱལ་པོ་འཆར་ཀ་ཞེས་བྱ་བ་རྒྱལ་པོ་བྱེད་དེ། </s>
  </p>
  <p id="3293">
    <s id="3293:1">དེ་གཉིས་ཕན་ཚུན་མི་འཐུན་པར་གྱུར་པས། དུས་དུས་སུ་སྐྱེ་བོ་ཕལ་པོ་ཆེ་ཁ་འདོག་པར་བྱེད་དོ། །</s>
  </p>
  <p id="3294">
    <s id="3294:1">དེ་ནས་གང་གི་ཚེ་ཚེ་དང་ལྡན་པ་ཀཱ་ཏྱཱ་ཡ་ནའི་བུས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="3295">
    <s id="3295:1">དགྲ་བཅོམ་པ་ཉིད་མངོན་སུམ་དུ་བྱས་པ་དེའི་ཚེ། དེས་བསམས་པ་</s>
    <s id="3295:2">བཅོམ་ལྡན་འདས་ནི་བདག་གི་སྡུག་བསྔལ་དང་། ཡིད་མི་བདེ་བ་མང་པོ་སེལ་བ་ཡིན། </s>
  </p>
  <p id="3296">
    <s id="3296:1">བདེ་བ་དང་ཡིད་བདེ་བ་རྣམ་པ་དུ་མ་བསྒྲུབ་པ་ཡིན། </s>
  </p>
  <p id="3297">
    <s id="3297:1">སྡིག་པ་མི་དགེ་བའི་ཆོས་རྣམ་པ་དུ་མ་སེལ་བ་ཡིན། </s>
  </p>
  <p id="3298">
    <s id="3298:1">དགེ་བའི་ཆོས་རྣམ་པ་དུ་མ་བསྒྲུབ་པ་ཡིན་ལ། </s>
    <s id="3298:2">དགེ་བའི་བཤེས་གཉེན་སངས་རྒྱས་བཅོམ་ལྡན་འདས་ལ་བརྟེན་ཏེ། </s>
  </p>
  <p id="3299">
    <s id="3299:1">རུས་པའི་རི་ལས་ནི་བརྒལ། </s>
  </p>
  <p id="3300">
    <s id="3300:1">ཁྲག་དང་། མཆི་མའི་རྒྱ་མཚོ་ནི་བསྐམས་ན། </s>
  </p>
  <p id="3301">
    <s id="3301:1">བཅོམ་ལྡན་འདས་དེའི་བཀའ་དྲིན་བདག་གིས་ཅི་ལྟར་བསབ་པར་བྱ་སྙམ་མོ། །</s>
  </p>
  <p id="3302">
    <s id="3302:1">དེ་ནས་ཡང་བསམས་པ་སངས་རྒྱས་བཅོམ་ལྡན་འདས་<ref folio="F.23.a"/>འཇིག་རྟེན་དུ་འབྱུང་བ་གང་ཡང་རུང་བ་དེ་དག་ཐམས་ཅད་ནི། སེམས་ཅན་ལ་ཕན་པའི་ཕྱིར་འབྱུང་བ་ཁོ་ནར་ཟད་ཀྱིས། </s>
    <s id="3302:2">མ་ལ་བདག་གིས་ཀྱང་སེམས་ཅན་ལ་ཕན་པར་བྱའོ་སྙམ་མོ། །</s>
  </p>
  <p id="3303">
    <s id="3303:1">དེ་ནས་དེ་སེམས་པ་ལ་ཞུགས་ཏེ། </s>
  </p>
  <p id="3304">
    <s id="3304:1">བདག་གིས་འདུལ་བར་བྱ་བ་འགའ་ལྟ་ཅི་ཡོད་སྙམ་པ་དང་། </s>
    <s id="3304:2">དེས་བལྟས་ན་</s>
  </p>
  <p id="3305">
    <s id="3305:1">ཡུལ་དཔའ་རབ་ཅེས་བྱ་བ་ན་གནས་པའི་སྐྱེ་བོ་མང་པོ་རྣམས་ལྷག་པར་བདག་གིས་གདུལ་བར་བྱ་བ་ཡིན་པར་མཐོང་ནས</s>
  </p>
  <p id="3306">
    <s id="3306:1">བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="3307">
    <s id="3307:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="3308">
    <s id="3308:1">བླ་གོས་ཕྲག་པ་གཅིག་ཏུ་གཟར་ནས། </s>
  </p>
  <p id="3309">
    <s id="3309:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། </s>
  </p>
  <p id="3310">
    <s id="3310:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="3311">
    <s id="3311:1">བཙུན་པ་བདག་ལྗོངས་རྒྱུ་ཞིང་མཆི་བར་འཚལ་ལོ། །</s>
  </p>
  <p id="3312">
    <s id="3312:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="3312:2">ཀཱ་ཏྱཱ་ཡ་ནའི་བུ་ཁྱོད་སོང་ལ་</s>
    <s id="3312:3">བདག་བརྒལ་ནས་</s>
  </p>
  <p id="3313">
    <s id="3313:1">གཞན་སྒྲོལ་ཤིག །</s>
    <s id="3313:2">བདག་གྲོལ་ནས་</s>
  </p>
  <p id="3314">
    <s id="3314:1">གཞན་གྲོལ་བར་གྱིས་ཤིག །</s>
    <s id="3314:2">བདག་དབུགས་ཕྱུང་ནས་གཞན་དབུགས་ཕྱུང་ཤིག །</s>
    <s id="3314:3">བདག་ཡོངས་སུ་མྱ་ངན་ལས་འདས་ནས</s>
  </p>
  <p id="3315">
    <s id="3315:1">གཞན་ཡོངས་སུ་མྱ་ངན་ལས་ཟློས་ཤིག །</s>
    <s id="3315:2">དེ་ནས་ཚེ་དང་ལྡན་པ་ཀཱ་ཏྱཱ་ཡ་ནའི་བུས། </s>
  </p>
  <p id="3316">
    <s id="3316:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="3317">
    <s id="3317:1">འཁོར་ལྔ་བརྒྱ་དང་ལྗོངས་རྒྱུ་ཞིང་སོང་ངོ་། །</s>
  </p>
  <p id="3318">
    <s id="3318:1">དེ་ནས་དེ་མཐར་གྱིས་རྒྱུ་ཞིང་སོང་སོང་བ་ལས། ཡུལ་གྱེན་དུ་རྒྱལ་དུ་ཕྱིན་ཏེ། </s>
  </p>
  <p id="3319">
    <s id="3319:1">དེ་དེར་ཕྱིན་ནས་རྒྱལ་པོ་གཏུམ་པོ་རབ་སྣང་སངས་རྒྱས་ཀྱི་བསྟན་པ་ལ་ཞུགས་པར་བྱས་སོ། །</s>
  </p>
  <p id="3320">
    <s id="3320:1">ཡུལ་དཔའ་རབ་ཏུ་སོང་ནས། </s>
  </p>
  <p id="3321">
    <s id="3321:1">རྒྱལ་པོ་འཆར་ཀ་དད་པ་ཕུན་སུམ་ཚོགས་པ་ལ་གནས་པར་བྱས་སོ། །</s>
  </p>
  <p id="3322">
    <s id="3322:1">སྐྱེ་བོ་ཕལ་པོ་ཆེ་ཡང་བཅོམ་ལྡན་འདས་ཀྱི་བསྟན་པ་ལ་དད་པར་བྱས་སོ། །</s>
  </p>
  <p id="3323">
    <s id="3323:1">དེ་ནས་ཕྱི་ཞིག་ན་ཡུལ་དཔའ་རབ་ཀྱི་རྒྱལ་པོ་འཆར་ཀའི་བཙུན་མོ་ལ་བུ་ཆགས་ནས། </s>
  </p>
  <p id="3324">
    <s id="3324:1">དེ་ཟླ་བ་དགུའམ་བཅུ་ལོན་པ་དང་། བུ་གཟུགས་བཟང་ཞིང་བལྟ་ན་སྡུག་ལ་མཛེས་པ་ཞིག་བཙས་ཏེ། </s>
  </p>
  <p id="3325">
    <s id="3325:1">དེའི་བཙས་སྟོན་རྒྱས་པར་བྱས་ནས། </s>
  </p>
  <p id="3326">
    <s id="3326:1">མིང་ས་ར་ན་ཞེས་བཏགས་སོ། །</s>
  </p>
  <p id="3327">
    <s id="3327:1">དེ་ནས་ཁྱེའུ་ས་ར་ན་འོ་མ་དང་། ཞོ་དང་། མར་དང་། ཞུན་མར་དང་མར་གྱི་ཉིང་གུས་བསྐྱེད་བསྲིངས་ཏེ། </s>
  </p>
  <p id="3328">
    <s id="3328:1">མཚོའི་<ref folio="F.23.b"/>ནང་གི་པད་མ་བཞིན་དུ་སྐུ་དྲག་པར་གྱུར་ཏོ། །</s>
  </p>
  <p id="3329">
    <s id="3329:1">དེ་ནས་དེ་གང་གི་ཚེ་ཆེར་སྐྱེས་པ་དེའི་ཚེ། ཁྱེའུ་དེ་ཡི་གེ་སློབ་ཏུ་བཅུག་སྟེ། </s>
  </p>
  <p id="3330">
    <s id="3330:1">རྒྱལ་རིགས་སྤྱི་བོ་ནས་དབང་བསྐུར་བའི་རྒྱལ་པོ་རྣམས་ཀྱི་བཟོའི་གནས་དང་། ལས་ཀྱི་གནས་ཐ་དད་པ་འདི་ལྟ་སྟེ། </s>
  </p>
  <p id="3331">
    <s id="3331:1">གླང་པོ་ཆེ་ཞོན་པ་དང་། རྟ་ཞོན་པ་དང་། མཚོན་ཆ་བཅང་བ་དང་། འཕོང་དང་། མདུན་དུ་བསྣུར་བ་དང་། ཕྱིར་བསྣུར་བ་དང་། གཡུལ་ལས་ཐར་བར་བྱ་བ་དང་། ལྕགས་ཀྱུས་གཟུང་བ་དང་། ཞགས་པས་གཟུང་བ་དང་། མདའ་བོ་ཆེ་འཕང་བ་དང་། རྡོ་རྗེ་རྩེ་གཅིག་པ་འཕང་བ་དང་། མཚོན་རྩེ་གཅིག་པ་གདབ་པ་དང་། འཁོར་ལོ་འཕང་བ་དང་། གཅད་པ་དང་། གཤེག་པ་དང་། ལག་པས་གཟུང་བ་དང་། རྐང་པའི་སྟབས་དང་། མགོ་བོ་བསྐྱབ་པ་དང་། རྒྱང་མར་འཕོག་པ་དང་། སྒྲ་གྲག་པར་འཕོག་པ་དང་། གནད་དུ་འཕོག་པ་དང་། གདོན་མི་ཟ་བར་འཕོག་པར་བྱ་བ་དང་། ཚབས་ཆེར་གཏང་བ་རྣམས་ཀྱང་བསླབས་ནས་གནས་ལྔ་ལ་བྱང་བར་གྱུར་ཏོ། །</s>
  </p>
  <p id="3332">
    <s id="3332:1">དེ་ནས་ཕྱི་ཞིག་ན་གཞོན་ནུ་ས་ར་ན་ཚེ་དང་ལྡན་པ་ཀཱ་ཏྱཱ་ཡ་ནའི་བུ་ལས་བརྟེན་ནས། </s>
  </p>
  <p id="3333">
    <s id="3333:1">བཅོམ་ལྡན་འདས་ཀྱི་བསྟན་པ་ལ་དད་པ་རྙེད་དེ། </s>
  </p>
  <p id="3334">
    <s id="3334:1">སྐྱབས་སུ་འགྲོ་བ་དང་བསླབ་པའི་གཞི་རྣམས་བླངས་སོ། །</s>
  </p>
  <p id="3335">
    <s id="3335:1">དེ་ནས་དེས་བལྟས་ན་ཕ་ཆོས་དང་ཆོས་མ་ཡིན་པས་རྒྱལ་པོ་བྱེད་པ་མཐོང་ངོ་། །</s>
  </p>
  <p id="3336">
    <s id="3336:1">དེ་ནས་དེས་བསམས་པ། </s>
    <s id="3336:2">ཡབ་ནོངས་པའི་འོག་ཏུ་ནི་བདག་རྒྱལ་སར་འཇུག་པར་འོངས་ཏེ། </s>
  </p>
  <p id="3337">
    <s id="3337:1">བདག་ལ་རྒྱལ་སྲིད་མི་དགོས་ཀྱིས། </s>
    <s id="3337:2">བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ལ་ཆུ་བོ་རྣམས་ལས་བརྒལ་བར་བྱ་བ་དང་། སྦྱོར་བ་རྣམས་ལས་འདའ་བར་བྱ་བའི་ཕྱིར། བརྩོན་པ་དང་། བསྒྲུབ་པ་དང་། འབད་པར་བྱའོ་</s>
    <s id="3337:3">སྙམ་ནས་</s>
  </p>
  <p id="3338">
    <s id="3338:1">ཡབ་ཡུམ་ལ་གསོལ་ཏེ</s>
  </p>
  <p id="3339">
    <s id="3339:1">ཚེ་དང་ལྡན་པ་ཀཱ་ཏྱཱ་ཡ་ནའི་བུའི་ཐད་དུ་རབ་ཏུ་བྱུང་སྟེ། </s>
  </p>
  <p id="3340">
    <s id="3340:1">བསྙེན་པར་རྫོགས་སོ། །</s>
  </p>
  <p id="3341">
    <s id="3341:1">དེ་ནས་ཚེ་དང་ལྡན་པ་ཀཱ་ཏྱཱ་ཡ་ནའི་བུས་བསམས་པ། </s>
    <s id="3341:2">ཡུལ་འདི་ནས་བཀར་དགོས་སོ་སྙམ་ནས། </s>
  </p>
  <p id="3342">
    <s id="3342:1">དེ་ཁྲིད་དེ་ཡུལ་གྱེན་དུ་རྒྱལ་དུ་སོང་ནས་དེ་ན་འཁོད་དོ། །</s>
  </p>
  <p id="3343">
    <s id="3343:1">དེ་ནས་ཕྱི་ཞིག་ན་ཚེ་དང་ལྡན་པ་ས་ར་ན་སྔ་དྲོ་ཆོས་གོས་དང་། ཤམ་ཐབས་གྱོན་ཏེ། </s>
  </p>
  <p id="3344">
    <s id="3344:1">ལྷུང་བཟེད་ཐོགས་ནས་གྲོང་ཁྱེར་གྱེན་དུ་རྒྱལ་དུ་བསོད་སྙོམས་ལ་<ref folio="F.24.a"/>སོང་ངོ་། །</s>
  </p>
  <p id="3345">
    <s id="3345:1">དེ་ཡང་སྤྱོད་ཡུལ་རྒྱུས་མི་ཤེས་ལ་ལམ་པོ་ཆེ་དང་སྲང་གི་རྒྱུས་ལ་མི་མཁས་པ་ཞིག་སྟེ། </s>
  </p>
  <p id="3346">
    <s id="3346:1">དེ་མཐར་གྱིས་བསོད་སྙོམས་རྒྱུ་ཞིང་སོང་སོང་བ་ལས། རྒྱལ་པོ་གཏུམ་པོ་རབ་སྣང་གི་ཕོ་བྲང་གི་ཆབ་སྒོར་ཕྱིན་ནས་</s>
  </p>
  <p id="3347">
    <s id="3347:1">ཆབ་སྒོ་བ་རྣམས་མེད་པའི་སྐབས་སུ་དེ་རྒྱལ་པོའི་ཕོ་བྲང་གི་ནང་དུ་སོང་ནས</s>
  </p>
  <p id="3348">
    <s id="3348:1">དེ་རྒྱལ་པོའི་བཙུན་མོ་རྣམས་ཀྱིས་མཐོང་ན། </s>
  </p>
  <p id="3349">
    <s id="3349:1">གཟུགས་བཟང་ཞིང་བལྟ་ན་སྡུག་ལ་མཛེས་ཏེ། </s>
  </p>
  <p id="3350">
    <s id="3350:1">ལུས་ཀྱི་ཤ་རྒྱས་པར་འདུག་གོ། །</s>
  </p>
  <p id="3351">
    <s id="3351:1">དེ་ནས་དེ་མཐོང་མ་ཐག་ཏུ་དེ་དག་དེ་ལ་ཤིན་ཏུ་དགའ་བར་གྱུར་ཏེ། </s>
  </p>
  <p id="3352">
    <s id="3352:1">དེ་དག་གིས་བསམས་པ། </s>
    <s id="3352:2">དགེ་སློང་འདི་འདི་ལྟར་གཟུགས་བཟང་ཞིང་མཛེས་ལ་ན་གཞོན་ལ། ཚངས་པར་སྤྱོད་པ་ལ་ཡང་གནས་སོ་སྙམ་མོ། །</s>
  </p>
  <p id="3353">
    <s id="3353:1">དེ་ནས་དེ་དག་དགའ་བར་གྱུར་པས་དེའི་སྟན་བཤམས་ཏེ་འདུག་ཏུ་བཅུག་ནས། </s>
  </p>
  <p id="3354">
    <s id="3354:1">བཟའ་བ་དང་བཅའ་བ་གཙང་མ་བཟང་པོ་མང་པོས་ཚིམ་པར་བྱས་ནས། </s>
  </p>
  <p id="3355">
    <s id="3355:1">ཚེ་དང་ལྡན་པ་ས་ར་ན་བསྐོར་ཏེ་ཆོས་མཉན་པའི་ཕྱིར་གུང་ལ་བཞག་གོ། །</s>
  </p>
  <p id="3356">
    <s id="3356:1">དེ་ནས་དེ་དེ་ན་འདུག་པའི་སྐབས་སུ་རྒྱལ་པོ་གཏུམ་པོ་རབ་སྣང་བཙུན་མོའི་འཁོར་དུ་འོངས་སོ། །</s>
  </p>
  <p id="3357">
    <s id="3357:1">བཙུན་མོ་རྣམས་ཀྱི་ལུགས་ཀྱིས་ན་གང་གི་ཚེ། རྒྱལ་པོ་བཙུན་མོའི་འཁོར་དུ་འོང་བ་དེའི་ཚེ། ལངས་ཏེ་</s>
  </p>
  <p id="3358">
    <s id="3358:1">བསུར་འགྲོ་བ་ཡིན་ན་</s>
    <s id="3358:2">དེ་རྣམས་ཆོས་ཉན་པ་ལས་འདུན་ཆེས་ནས་</s>
  </p>
  <p id="3359">
    <s id="3359:1">ལྡང་བ་དང་བསུ་བ་ཡང་མ་བྱས་སོ། །</s>
  </p>
  <p id="3360">
    <s id="3360:1">དེ་ནས་རྒྱལ་པོ་གཏུམ་པོ་རབ་སྣང་གིས་བསམས་པ། </s>
    <s id="3360:2">མ་ལ་བདག་བཙུན་མོ་རྣམས་ཀྱིས་མ་བསུ་བ་འདི་ཅི་ལས་གྱུར་སྙམ་ནས། </s>
  </p>
  <p id="3361">
    <s id="3361:1">རྒྱལ་པོས་དེ་འཕྲིགས་ཏེ། </s>
  </p>
  <p id="3362">
    <s id="3362:1">ཁྲོས་བཞིན་དུ་བཙུན་མོའི་འཁོར་དུ་སོང་ངོ་། །</s>
  </p>
  <p id="3363">
    <s id="3363:1">དེ་དེར་སོང་སྟེ་བལྟས་ན་ཚེ་དང་ལྡན་པ་ས་ར་ན་བཙུན་མོ་རྣམས་ཀྱིས་བསྐོར་བ་མཐོང་ནས། </s>
  </p>
  <p id="3364">
    <s id="3364:1">རྒྱལ་པོ་དེ་ལྷག་པར་ཡང་ཁྲོ་བའི་ཀུན་ནས་དཀྲིས་པ་སྐྱེས་ཏེ། </s>
  </p>
  <p id="3365">
    <s id="3365:1">དེ་ཁྲོས་ནས་བསམས་པ། </s>
    <s id="3365:2">དགེ་སློང་གིས་ངའི་ཆུང་མ་མཐོང་གིས་མེད་དོ་སྙམ་མོ། །</s>
  </p>
  <p id="3366">
    <s id="3366:1">དེ་ནས་དེས་བསམ་པ། </s>
    <s id="3366:2">རེ་ཞིག་འདི་འདོད་ཆགས་དང་བྲལ་བ་ཡིན་ནམ། འོན་ཏེ་འདོད་ཆགས་དང་མ་བྲལ་བ་ཡིན་བརྟག་པར་བྱའོ་སྙམ་སྟེ། </s>
  </p>
  <p id="3367">
    <s id="3367:1">དེ་ནས་ཚེ་དང་ལྡན་པ་ས་ར་ན་ལ་སྨྲས་པ། ཅི་ཁྱོད་དགྲ་བཅོམ་པ་ཡིན་ནམ། </s>
    <s id="3367:2">དེས་སྨྲས་པ། རྒྱལ་པོ་ཆེན་པོ་མ་ཡིན་ནོ། །</s>
  </p>
  <p id="3368">
    <s id="3368:1">རྒྱལ་པོས་སྨྲས་པ། ཅི་ཁྱོད་ཕྱིར་མི་འོང་བ་དང་། ལན་ཅིག་ཕྱིར་འོང་བ་དང་<ref folio="F.24.b"/>རྒྱུན་དུ་ཞུགས་པ་ཐོབ་པ་ཡིན་ནམ། </s>
    <s id="3368:2">འདུ་ཤེས་མེད་འདུ་ཤེས་མེད་མིན་སྐྱེ་མཆེད་དང་། ཅི་ཡང་མེད་པའི་སྐྱེ་མཆེད་དང་། རྣམ་ཤེས་མཐའ་ཡས་སྐྱེ་མཆེད་དང་། ནམ་མཁའ་མཐའ་ཡས་སྐྱེ་མཆེད་ཐོབ་པ་ཡིན་ནམ། </s>
    <s id="3368:3">བསམ་གཏན་བཞི་པ་དང་། གསུམ་པ་དང་། གཉིས་པ་དང་། བསམ་གཏན་དང་པོ་ཐོབ་པ་ཡིན་ནམ། </s>
    <s id="3368:4">དེས་སྨྲས་པ་རྒྱལ་པོ་ཆེན་པོ་མ་ཡིན་ནོ། །</s>
  </p>
  <p id="3369">
    <s id="3369:1">དེ་ནས་རྒྱལ་པོས་བསམས་པ། </s>
    <s id="3369:2">དགེ་སློང་འདི་འདོད་ཆགས་དང་བྲལ་བ་མ་ཡིན་ལ། </s>
    <s id="3369:3">འདི་མཁན་པོ་དང་སློབ་དཔོན་གྱིས་མ་བསླབས་ཀྱིས་ངས་འདི་བསླབ་པར་བྱའོ་སྙམ་ནས། </s>
  </p>
  <p id="3370">
    <s id="3370:1">ཞམ་རིང་བ་རྣམས་བོས་ཏེ་དེ་ལྕག་གིས་ཞེན་པར་བཞུས་ཏེ་བཏང་ངོ་། །</s>
  </p>
  <p id="3371">
    <s id="3371:1">དེ་ནས་དེ་ལྕག་གིས་བཞུས་པས་པགས་པ་རལ་ནས་</s>
    <s id="3371:2">ཁྲོས་ཏེ་</s>
  </p>
  <p id="3372">
    <s id="3372:1">བསམས་པ་བདག་མ་ཉེས་པར་དུས་ངན་པའི་རྒྱལ་པོ་གཏུམ་པོ་འདིས་བརྡེགས་ཀྱིས། </s>
    <s id="3372:2">བདག་ཕའི་ཡུལ་དུ་སོང་ལ་ཕའི་ཡུལ་དུ་འདུག་སྟེ</s>
  </p>
  <p id="3373">
    <s id="3373:1">དཔུང་གི་ཚོགས་ཡན་ལག་བཞི་གོ་བསྐོན་ཏེ་སོང་ལ། དུས་ངན་པའི་རྒྱལ་པོ་གཏུམ་པོ་འདི། རྡུལ་བཏོན་ཏེ་བཏང་ངོ་སྙམ་ནས། </s>
  </p>
  <p id="3374">
    <s id="3374:1">ཚེ་དང་ལྡན་པ་ཀཱ་ཏྱཱ་ཡ་ནའི་བུ་ག་ལ་འདུག་པ་དེར་སོང་སྟེ་ཕྱིན་ནས། </s>
  </p>
  <p id="3375">
    <s id="3375:1">ཚེ་དང་ལྡན་པ་ཀཱ་ཏྱཱ་ཡ་ནའི་བུའི་རྐང་པ་ལ་ཕྱག་འཚལ་ཏེ། </s>
  </p>
  <p id="3376">
    <s id="3376:1">སྨྲས་པ། </s>
    <s id="3376:2">མཁན་པོ་བདག་མ་ནོངས་པར་དུས་ངན་པའི་རྒྱལ་པོ་གཏུམ་པོ་དེས། </s>
  </p>
  <p id="3377">
    <s id="3377:1">བདག་མ་ཉེས་པར་བརྡེགས་པས་ན་</s>
    <s id="3377:2">བདག་ཕ་མའི་ཡུལ་དུ་མཆིས་ཏེ། </s>
  </p>
  <p id="3378">
    <s id="3378:1">དེར་མཆིས་ནས་</s>
  </p>
  <p id="3379">
    <s id="3379:1">དཔུང་གི་ཚོགས་ཡན་ལག་བཞི་གོ་བསྐོན་ཏེ་མཆིས་ལ། </s>
    <s id="3379:2">དུས་ངན་པའི་རྒྱལ་པོ་གཏུམ་པོ་དེ་རྡུལ་བཏོན་ཏེ་བཏང་གིས། </s>
    <s id="3379:3">བསླབ་པའི་གཞི་རྣམས་བཞེས་སུ་གསོལ། </s>
  </p>
  <p id="3380">
    <s id="3380:1">གནས་བརྟན་གྱིས་སྨྲས་པ། བུ་ཁྲོ་བའི་དབང་དུ་མ་འགྲོ་ཤིག །</s>
    <s id="3380:2">བཅོམ་ལྡན་འདས་ཀྱིས་རབ་ཏུ་བྱུང་བས་ནི། འཇིག་རྟེན་གྱི་ཆོས་བརྒྱད་དེ། </s>
  </p>
  <p id="3381">
    <s id="3381:1">རྙེད་པ་དང་། མ་རྙེད་པ་དང་། གྲགས་པ་དང་། གྲགས་པ་མ་ཡིན་པ་དང་། བསྟོད་པ་དང་། སྨད་པ་དང་། བདེ་བ་དང་། སྡུག་བསྔལ་བ་ཐམས་ཅད་བཟོད་པར་བྱའོ་ཞེས་མ་གསུངས་སམ་ཞེས་བྱས་ཏེ</s>
  </p>
  <p id="3382">
    <s id="3382:1">གནས་བརྟན་དེས་དེ་ལ་ལན་མང་དུ་བཀག་ཀྱང་དགག་མ་ནུས་ནས། </s>
  </p>
  <p id="3383">
    <s id="3383:1">ཚེ་དང་ལྡན་པ་ཀཱ་ཏྱཱ་ཡ་ནའི་བུས་དེ་ལ་སྨྲས་པ། </s>
    <s id="3383:2">བུ་དེ་ལྟར་ཁྱོད་འགྲོ་འདོད་ན་ད་ལྟར་ནི་ནམ་སྲོས་སུ་ཉེ་སྟེ། </s>
  </p>
  <p id="3384">
    <s id="3384:1"><ref folio="F.25.a"/>ལམ་ན་སེང་གེ་དང་། སྟག་དང་། གཟིག་དང་། དྲེད་མོ་རྣམས་ཀྱི་འཇིགས་པ་ཡོད་ཀྱིས་དོ་ནུབ་ཀྱི་ཚེ་ལ་འདིར་འདུག་ལ་ནང་པར་སོང་ཤིག་ཅེས་བྱས་སོ། །</s>
  </p>
  <p id="3385">
    <s id="3385:1">དེ་ནས་དེས་སྨྲས་པ། མཁན་པོས་ཅི་སྐད་བཀའ་སྩལ་པ་བཞིན་འཚལ་ལོ་ཞེས་བྱས་ནས། </s>
  </p>
  <p id="3386">
    <s id="3386:1">གནས་བརྟན་དེ་དེ་དང་གནས་ཁང་གཅིག་ཏུ་ཉལ་ཏེ། </s>
  </p>
  <p id="3387">
    <s id="3387:1">ཚེ་དང་ལྡན་པ་ཀཱ་ཏྱཱ་ཡ་ནའི་བུས་དེ་བཟློག་པའི་ཕྱིར་དེས་བྱིན་གྱིས་བརླབས་ཏེ། </s>
  </p>
  <p id="3388">
    <s id="3388:1">ཅི་ནས་དེ་ཉལ་བའི་རྨི་ལམ་དུ་དེས་བསླབ་པ་ཕུལ་ཏེ། </s>
  </p>
  <p id="3389">
    <s id="3389:1">ཕའི་ཡུལ་དུ་སོང་ནས་ཕས་དེའི་རྒྱལ་སྲིད་ལ་དབང་བྱེད་དུ་བཅུག་སྟེ། </s>
  </p>
  <p id="3390">
    <s id="3390:1">དཔུང་གི་ཚོགས་ཡན་ལག་བཞི་བྱིན་ནས་འདི་སྐད་ཅེས་བསྒོ་སྟེ། </s>
  </p>
  <p id="3391">
    <s id="3391:1">ཁྱོད་ཀྱིས་ཐོག་མ་ཁོ་ནར་ལས་སུ་བྱ་བ་ནི་དགྲ་ཚར་གཅོད་པར་གྱིས་ཤིག །ཅེས་བྱས་ནས། </s>
  </p>
  <p id="3392">
    <s id="3392:1">དེ་ཐོས་མ་ཐག་ཏུ་དེས་དཔུང་གི་ཚོགས་ཡན་ལག་བཞི་གོ་བསྐོན་ནས། </s>
  </p>
  <p id="3393">
    <s id="3393:1">རྒྱལ་པོ་གཏུམ་པོ་རབ་སྣང་གི་ཡུལ་དུ་དམག་དྲངས་པ་ལས། </s>
    <s id="3393:2">རྒྱལ་པོ་གཏུམ་པོ་རབ་སྣང་གིས་དེའི་གཡུལ་ཕམ་པར་བྱས་ཏེ། </s>
  </p>
  <p id="3394">
    <s id="3394:1">ཐུབ་པར་བྱས་ནས། </s>
  </p>
  <p id="3395">
    <s id="3395:1">རྒྱབ་ཀྱིས་ཕྱོགས་པར་བྱས་ཏེ། </s>
  </p>
  <p id="3396">
    <s id="3396:1">གསོན་པོར་བཟུང་ནས་གསོད་དུ་བཏང་སྟེ། </s>
  </p>
  <p id="3397">
    <s id="3397:1">དེ་ནས་གཤེད་མའི་མི་རྣམས་ཀྱིས་ཁྲིད་དེ་</s>
  </p>
  <p id="3398">
    <s id="3398:1">གསོད་པའི་སར་ཕྱིན་དུ་ཉེ་བ་དང་། དེས་བལྟས་ན་</s>
  </p>
  <p id="3399">
    <s id="3399:1">རྨི་ལམ་ཉིད་ན་ཚེ་དང་ལྡན་པ་ཀཱ་ཏྱཱ་ཡ་ནའི་བུ་གྲོང་ཁྱེར་གྱེན་དུ་རྒྱལ་ན་</s>
  </p>
  <p id="3400">
    <s id="3400:1">བསོད་སྙོམས་བྱེད་ཅིང་འདུག་པ་མཐོང་ནས་</s>
  </p>
  <p id="3401">
    <s id="3401:1">དེས་ཀུས་བཏབ་སྟེ</s>
  </p>
  <p id="3402">
    <s id="3402:1">མཁན་པོ་བདག་གི་སྐྱབས་མཛད་དུ་གསོལ། </s>
  </p>
  <p id="3403">
    <s id="3403:1">བདག་ལ་དཀའ་བ་མཛད་པ་དང་། སྲོག་ཕངས་པ་སྦྱིན་པར་མཛད་དུ་གསོལ། </s>
  </p>
  <p id="3404">
    <s id="3404:1">ཞེས་ཟེར་ཞིང་འདུག་པ་རྨི་ལམ་མཐོང་བར་བྱིན་གྱིས་བརླབས་སོ། །</s>
  </p>
  <p id="3405">
    <s id="3405:1">དེ་ནས་དེ་དེས་སྐྲག་ནས་སད་ཀྱང་རྨི་ལམ་ལ་ཡང་དག་པ་ཙམ་དུ་འཛིན་ཅིང་དེ་བཞིན་དུ་རྡོལ་ནས། </s>
  </p>
  <p id="3406">
    <s id="3406:1">ཚེ་དང་ལྡན་པ་ཀཱ་ཏྱཱ་ཡ་ནའི་བུས་དེ་</s>
  </p>
  <p id="3407">
    <s id="3407:1">ལ་སྨྲས་པ། </s>
    <s id="3407:2">བུ་ཁྱོད་ཀྱིས་རྨི་ལམ་མཐོང་བར་ཟད་ཀྱིས་མ་འཇིགས་ཤིག །</s>
    <s id="3407:3">དེ་ནས་དེ་ཐོས་མ་ཐག་ཏུ་ས་ར་ན་དགའ་བར་གྱུར་ནས་</s>
  </p>
  <p id="3408">
    <s id="3408:1">སེམས་པ་ལ་ཞུགས་ཏེ</s>
  </p>
  <p id="3409">
    <s id="3409:1">ས་ར་ན་ཞེས་བྱ་བ་དེ་ནི་ང་ཉིད་ཡིན་ཞིང་འདུག་ལ། </s>
    <s id="3409:2">བདག་གིས་ནི་སེམས་ཅན་གཅིག་ལ་ཡང་འཚེ་བ་མ་བྱས་ན། </s>
  </p>
  <p id="3410">
    <s id="3410:1">ད་བདག་ཁྲོ་བའི་དབང་དུ་སོང་སྟེ། </s>
  </p>
  <p id="3411">
    <s id="3411:1">རྨི་ལམ་དུ་ཡང་སྐྱེ་བོ་མང་པོ་དེ་སྙེད་བསད་ཀྱིས། </s>
    <s id="3411:2">དོན་དུ་གཉེར་བ་འདི་ལྟ་བུ་བདག་གིས་<ref folio="F.25.b"/>བཏང་ངོ་སྙམ་མོ། །</s>
  </p>
  <p id="3412">
    <s id="3412:1">དེ་ནས་གནས་བརྟན་གྱིས་དེའི་ཡིད་སྐྱོ་བར་གྱུར་པར་རིག་ནས། </s>
  </p>
  <p id="3413">
    <s id="3413:1">དེ་དང་འཐུན་པའི་ཆོས་བསྟན་ཏེ། </s>
  </p>
  <p id="3414">
    <s id="3414:1">དེས་ན་ས་ར་ནས་སྟན་དེ་ཉིད་ལ་འདུག་བཞིན་དུ་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="3415">
    <s id="3415:1">དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="3416">
    <s id="3416:1">དེ་ནས་རྒྱལ་པོ་གཏུམ་པོ་རབ་སྣང་གིས་བདག་གིས་དགེ་སློང་ལྕག་གིས་བཞུས་པ་གང་ཡིན་པ་དེ། </s>
  </p>
  <p id="3417">
    <s id="3417:1">རྒྱལ་པོ་འཆར་ཀའི་བུ་ཡིན་ནོ་ཞེས་ཐོས་ནས། </s>
  </p>
  <p id="3418">
    <s id="3418:1">དེའི་ཐད་དུ་སོང་སྟེ་རྐང་པ་ལ་ཕྱག་འཚལ་ནས་བཟོད་པ་གསོལ་ཏེ། </s>
  </p>
  <p id="3419">
    <s id="3419:1">དེ་ཉིད་ལས་བརྟེན་ནས་ཚེ་དང་ལྡན་པ་ཀཱ་ཏྱཱ་ཡ་ནའི་བུ་ཞག་བདུན་གྱི་བར་དུ་བཤོས་ལ་སྤྱན་དྲངས་སོ། །</s>
  </p>
  <p id="3420">
    <s id="3420:1">དེ་ནས་ཕྱི་ཞིག་ན་ཚེ་དང་ལྡན་པ་ཀཱ་ཏྱཱ་ཡ་ནའི་བུས་བསམས་པ། </s>
    <s id="3420:2">རྙེད་པ་དང་བཀུར་སྟི་སྐྱེས་ཀྱིས་བཅད་དགོས་སོ་སྙམ་ནས། </s>
  </p>
  <p id="3421">
    <s id="3421:1">ཚེ་དང་ལྡན་པ་ས་ར་ན་དང་ལྷན་ཅིག་ཏུ་རྒྱལ་པོའི་ཁབ་ཏུ་སོང་ངོ་། །</s>
  </p>
  <p id="3422">
    <s id="3422:1">དེ་ནས་ཚེ་དང་ལྡན་པ་ས་ར་ན་ཇི་ལྟར་གྱུར་པའི་སྐབས་དེ་དགེ་སློང་རྣམས་ཀྱིས་ཐོས་སོ། །</s>
  </p>
  <p id="3423">
    <s id="3423:1">ཐོས་ནས་</s>
  </p>
  <p id="3424">
    <s id="3424:1">ཀྱང་བཅོམ་ལྡན་འདས་ལ་ཞུས་པ། </s>
    <s id="3424:2">བཙུན་པ་ས་ར་ནས་ལས་ཅི་བགྱིས་ན་</s>
  </p>
  <p id="3425">
    <s id="3425:1">ལས་དེའི་རྣམ་པར་སྨིན་པས་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེས་ལགས། </s>
    <s id="3425:2">ལས་ཅི་བགྱིས་ན་</s>
  </p>
  <p id="3426">
    <s id="3426:1">ལས་དེའི་རྣམ་པར་སྨིན་པས། རྒྱལ་པོ་གཏུམ་པོ་རབ་སྣང་གིས་ལྕག་གིས་བཞུས་ལ། </s>
    <s id="3426:2">འདིས་བཅོམ་ལྡན་འདས་ཀྱང་མཉེས་པར་བགྱིས་ཏེ</s>
  </p>
  <p id="3427">
    <s id="3427:1">མི་མཉེས་པར་མ་བགྱིས་ནས། </s>
  </p>
  <p id="3428">
    <s id="3428:1">བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་སྟེ། </s>
  </p>
  <p id="3429">
    <s id="3429:1">ཉོན་མོངས་པ་ཐམས་ཅད་སྤངས་ནས། </s>
  </p>
  <p id="3430">
    <s id="3430:1">དགྲ་བཅོམ་པ་ཉིད་མངོན་སུམ་དུ་བགྱིས་ལགས། </s>
    <s id="3430:2">བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་འདི་ཉིད་ཀྱིས་ལས་བྱས་ཤིང་བསགས་ཏེ། </s>
  </p>
  <p id="3431">
    <s id="3431:1">དགེ་སློང་དག་སྔོན་བྱུང་བ་འདས་པའི་དུས་ན། </s>
  </p>
  <p id="3432">
    <s id="3432:1">གྲོང་ཁྱེར་བཱ་རཱ་ཎ་སཱི་ན་རྒྱལ་པོ་ཚངས་པས་བྱིན་རྒྱལ་པོ་བྱེད་དོ། །</s>
  </p>
  <p id="3433">
    <s id="3433:1">ཕྱི་ཞིག་ན་དེའི་བཙུན་མོའི་འཁོར་གྱིས་ཞམ་རིང་བྱས་ཏེ། </s>
  </p>
  <p id="3434">
    <s id="3434:1">སྐྱེད་མོས་ཚལ་གྱི་སར་སོང་བ་ལས་རྒྱལ་པོ་གཉིད་ཀྱིས་ལོག་གོ། །</s>
  </p>
  <p id="3435">
    <s id="3435:1">བུད་མེད་རྣམས་ནི་མེ་ཏོག་དང་། འབྲས་བུ་ལ་སྲེད་དེ། </s>
  </p>
  <p id="3436">
    <s id="3436:1">དེའི་བཙུན་མོ་རྣམས་སྐྱེད་མོས་ཚལ་དེར་ཕན་ཚུན་དུ་རྒྱུ་བ་ལ་ཞུགས་སོ། །</s>
  </p>
  <p id="3437">
    <s id="3437:1">སངས་རྒྱས་བཅོམ་ལྡན་འདས་རྣམས་འཇིག་རྟེན་དུ་མི་འབྱུང་བ་དེའི་ཚེ། རང་སངས་རྒྱས་རྣམས་འཇིག་རྟེན་དུ་འབྱུང་སྟེ། </s>
  </p>
  <p id="3438">
    <s id="3438:1">རང་སངས་<ref folio="F.26.a"/>རྒྱས་ཞིག་སྐྱེད་མོས་ཚལ་དེར་མཚན་མོ་དགོངས་མལ་བཏབ་ནས། </s>
  </p>
  <p id="3439">
    <s id="3439:1">ལུས་མཛེས་པ་དང་། སེམས་མཛེས་པ་དེ་ལྟ་བུ་བུད་མེད་དེ་དག་གིས་མཐོང་ནས། </s>
  </p>
  <p id="3440">
    <s id="3440:1">མཐོང་མ་ཐག་ཏུ་དེ་ལ་སེམས་དགའ་བ་སྐྱེས་སོ། །</s>
  </p>
  <p id="3441">
    <s id="3441:1">དགའ་བ་སྐྱེས་ནས་རྐང་པ་ལ་ཕྱག་འཚལ་ཏེ། </s>
  </p>
  <p id="3442">
    <s id="3442:1">ཆོས་མཉན་པའི་ཕྱིར་མདུན་དུ་འཁོད་དོ། །</s>
  </p>
  <p id="3443">
    <s id="3443:1">དེ་ནས་རྒྱལ་པོ་དེ་སད་ནས། </s>
  </p>
  <p id="3444">
    <s id="3444:1">བཙུན་མོའི་འཁོར་མི་སྣང་ན། </s>
  </p>
  <p id="3445">
    <s id="3445:1">ཁྲོས་ཏེ་རལ་གྲི་རྣོན་པོ་ཐོགས་ནས། </s>
  </p>
  <p id="3446">
    <s id="3446:1">རྗེས་གར་བྱུང་བ་ཐོག་ཐག་ཏུ་སོང་བ་ལས། </s>
    <s id="3446:2">རྒྱལ་པོ་དེས་རང་སངས་རྒྱས་དེ་བཙུན་མོའི་འཁོར་ལ་ཆོས་འཆད་ཅིང་འདུག་པ་མཐོང་ངོ་། །</s>
  </p>
  <p id="3447">
    <s id="3447:1">མཐོང་ནས་ཀྱང་དགེ་སློང་གིས་ངའི་ཆུང་མ་མཐོང་ངོ་སྙམ་སྟེ། </s>
  </p>
  <p id="3448">
    <s id="3448:1">དེ་ལྷག་པར་ཡང་ཁྲོ་བའི་ཀུན་ཏུ་དཀྲིས་པ་སྐྱེས་ནས། </s>
  </p>
  <p id="3449">
    <s id="3449:1">དེས་ཞམ་རིང་འཁོར་རྣམས་ལ་བསྒོ་སྟེ། </s>
  </p>
  <p id="3450">
    <s id="3450:1">རང་སངས་རྒྱས་དེ་ལྕག་གིས་ཞེན་པར་བཞུས་ཏེ་བཏང་ངོ་། །</s>
  </p>
  <p id="3451">
    <s id="3451:1">དེ་ནས་རང་སངས་རྒྱས་དེས་བསམས་པ། </s>
    <s id="3451:2">ཉོན་མོངས་པ་འདི་ནི་སྨས་ཞིང་ཉམས་པར་གྱུར་ཏེ། </s>
  </p>
  <p id="3452">
    <s id="3452:1">འདི་གཏན་དུ་འཁྱམས་ན་མི་རུང་གིས་ར་མདའ་བྱ་དགོས་སོ་སྙམ་དུ་བསམས་ནས། </s>
  </p>
  <p id="3453">
    <s id="3453:1">ནམ་མཁའ་ལ་འཕགས་ཏེ་འབར་བ་དང་། ལམ་མེར་འདུག་པ་དང་། ཆར་འབབ་པ་དང་། གློག་འགྱུ་བ་ལ་སོགས་པའི་ཆོ་འཕྲུལ་བསྟན་ནོ། །</s>
  </p>
  <p id="3454">
    <s id="3454:1">སོ་སོའི་སྐྱེ་བོ་རྣམས་ནི་རྫུ་འཕྲུལ་གྱིས་མྱུར་དུ་དད་པར་གྱུར་ཏེ། </s>
  </p>
  <p id="3455">
    <s id="3455:1">དེ་མཐོང་མ་ཐག་ཏུ་དེ་ལ་ཤིན་ཏུ་དགའ་བར་གྱུར་ཏེ། </s>
  </p>
  <p id="3456">
    <s id="3456:1">དགའ་བར་གྱུར་ནས་</s>
  </p>
  <p id="3457">
    <s id="3457:1">སྡོང་པོ་སོག་ལེས་བཅད་པ་བཞིན་དུ་དེའི་རྐང་པ་ལ་ཕྱག་འཚལ་ཏེ་</s>
  </p>
  <p id="3458">
    <s id="3458:1">སྨྲས་པ། </s>
    <s id="3458:2">སྐལ་བ་ཆེན་པོ་དང་ལྡན་པ་མར་སྤྱོན། བདག་ཉེས་པར་སྤྱོད་པའི་འདམ་དུ་བྱིང་བའི་ལག་ནས་དྲོངས་ཤིག་ཅེས་བྱས་སོ། །</s>
  </p>
  <p id="3459">
    <s id="3459:1">དེ་ནས་རང་སངས་རྒྱས་དེ་དེ་ཉིད་ལ་སྙིང་བརྩེ་བའི་ཕྱིར་ས་ལ་བབས་ནས་དེས་དེའི་རྐང་པ་ལ་ཕྱག་འཚལ་ཏེ། </s>
  </p>
  <p id="3460">
    <s id="3460:1">བཟོད་པར་གསོལ་ནས། </s>
  </p>
  <p id="3461">
    <s id="3461:1">ཅི་སྲིད་འཚོའི་བར་དུ་ཡོ་བྱད་ཐམས་ཅད་བསྟབས་ཏེ། </s>
  </p>
  <p id="3462">
    <s id="3462:1">སྐྱེད་མོས་ཚལ་དེ་ཉིད་དུ་ཡལ་ག་དང་ལོ་མ་རྣམས་ཀྱི་སྤྱིལ་པོ་ཕུབ་ནས། </s>
  </p>
  <p id="3463">
    <s id="3463:1">ཡོ་བྱད་ཐམས་ཅད་ཀྱིས་བསྙེན་བཀུར་བྱས་སོ། །</s>
  </p>
  <p id="3464">
    <s id="3464:1">དེ་ནས་ཕྱི་ཞིག་ན་རང་སངས་རྒྱས་དེས་བསམས་པ། </s>
    <s id="3464:2">བདག་ལ་ལུས་ཁོལ་བ་འདིས་ཅི་དགོས་ཀྱིས་བདག་ཞི་བ་མྱ་ངན་ལས་འདས་པའི་ཁམས་སུ་འགྲོ་བར་བྱའོ་</s>
    <s id="3464:3">སྙམ་ནས་</s>
  </p>
  <p id="3465">
    <s id="3465:1">འབར་བ་དང་། ལམ་མེར་འདུག་པ་དང་། ཆར་འབབ་པ་དང་། གློག་<ref folio="F.26.b"/>འགྱུ་བའི་ཆོ་འཕྲུལ་བསྟན་ཏེ</s>
  </p>
  <p id="3466">
    <s id="3466:1">ཡོངས་སུ་མྱ་ངན་ལས་འདས་སོ། །</s>
  </p>
  <p id="3467">
    <s id="3467:1">དེ་ནས་རྒྱལ་པོ་དེས་དེའི་སྐུ་གདུང་ལ་མཆོད་པ་བྱས་ནས། </s>
  </p>
  <p id="3468">
    <s id="3468:1">སྐུ་གདུང་གི་མཆོད་རྟེན་བརྩིགས་ཏེ། </s>
  </p>
  <p id="3469">
    <s id="3469:1">མཆོད་རྟེན་དེ་ལ་བསྙེན་བཀུར་ཆེན་པོ་བྱས་ནས་སྨོན་ལམ་བཏབ་པ། </s>
    <s id="3469:2">ཀྱེ་མ་འདི་ལྟར་བདག་གིས་སེམས་ཅན་དག་པ་འདི་ལྟ་བུ་ལ་གནོད་པ་བྱས་པའི་ལས་འདི་བདག་གིས་མྱོང་བར་མ་གྱུར་ཅིག །</s>
  </p>
  <p id="3470">
    <s id="3470:1">བདག་གིས་ཕྱིར་ཡང་བཀུར་སྟི་བྱས་པའི་དགེ་བའི་རྩ་བ་འདིས་ན། </s>
  </p>
  <p id="3471">
    <s id="3471:1">བདག་གང་དང་གང་དུ་སྐྱེ་བར་འགྱུར་བ། དེ་དང་དེར་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེ་བར་ཤོག་ཤིག །</s>
    <s id="3471:2">འདི་བས་ཀྱང་ཆེས་ཁྱད་པར་དུ་འཕགས་པའི་སྟོན་པ་བདག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="3472">
    <s id="3472:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="3473">
    <s id="3473:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས། </s>
  </p>
  <p id="3474">
    <s id="3474:1">ཉོན་མོངས་པ་ཐམས་ཅད་སྤངས་ནས། </s>
  </p>
  <p id="3475">
    <s id="3475:1">དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག་ཅེས་བྱས་སོ། །</s>
  </p>
  <p id="3476">
    <s id="3476:1">དགེ་སློང་དག་ཇི་སྙམ་དུ་སེམས། </s>
    <s id="3476:2">དེའི་ཚེ་རྒྱལ་པོ་ཚངས་པས་བྱིན་ཞེས་བྱ་བར་གྱུར་པ་གང་ཡིན་པ་དེ་ནི་ས་ར་ན་འདི་ཁོ་ན་ཡིན་ཏེ། </s>
  </p>
  <p id="3477">
    <s id="3477:1">དེས་དེར་རང་སངས་རྒྱས་ལ་གནོད་པ་བྱས་པའི་ལས་དེའི་རྣམ་པར་སྨིན་པས་གང་དང་གང་དུ་སྐྱེས་པ་དེ་དང་དེར་ལུས་ལ་ལྕག་གིས་བཞུས་པས་ལྕག་འོག་ཏུ་ཤི་ནས</s>
  </p>
  <p id="3478">
    <s id="3478:1">འདིས་རང་སངས་རྒྱས་བྱེ་བ་ཁྲག་ཁྲིག་འབུམ་ཕྲག་བས་ཀྱང་ཆེས་ཁྱད་པར་དུ་འཕགས་པ་ང་ལྟ་བུ་མཉེས་པར་བྱས་ཏེ། </s>
  </p>
  <p id="3479">
    <s id="3479:1">མི་མཉེས་པར་མ་བྱས་ལ་ང་ཉིད་ཀྱི་བསྟན་པ་ལ་རབ་ཏུ་བྱུང་ནས། </s>
  </p>
  <p id="3480">
    <s id="3480:1">ཉོན་མོངས་པ་ཐམས་ཅད་སྤངས་ནས། </s>
  </p>
  <p id="3481">
    <s id="3481:1">དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="3482">
    <s id="3482:1">གཞན་ཡང་ཡང་དག་པར་རྫོགས་པའི་སངས་རྒྱས་འོད་སྲུང་གི་གསུང་རབ་ལ་འདི་རབ་ཏུ་བྱུང་ནས། </s>
  </p>
  <p id="3483">
    <s id="3483:1">འདིས་དེར་ཚེ་གཅིག་ཏུ་ཚངས་པར་སྤྱད་དེ་དབང་པོ་རྣམས་ཡོངས་སུ་སྨིན་པར་བྱས་པ་དེས་ན། </s>
  </p>
  <p id="3484">
    <s id="3484:1">ད་ལྟར་རྣམ་པར་གྲོལ་བར་གྱུར་ཏོ།། །།</s>
  </p>
  <p id="3485">
    <s id="3485:1">རི་དགས་ཀྱི་བརྟུལ་ཞུགས་ཅན་ཞེས་བྱ་བ་ནི། </s>
    <s id="3485:2">གླེང་གཞི་རྒྱལ་པོའི་ཁབ་ན་བཞུགས་ཏེ། </s>
  </p>
  <p id="3486">
    <s id="3486:1">དེའི་ཚེ་ཡུལ་བི་དེ་ཧའི་ལྗོངས་ཀྱི་རི་དགས་ཀྱི་བརྟུལ་ཞུགས་ཅན་རི་དགས་ཀྱི་པགས་པ་གྱོན་ཞིང་རྭ་ཐོགས་པ། རི་དགས་རྣམས་དང་ལྷན་ཅིག་ཏུ་རྩྭ་ཟ་ཞིང་ཆུ་འཐུང་བ་ལྔ་བརྒྱ་ཙམ་ཞིག་འཁོད་དོ། །</s>
  </p>
  <p id="3487">
    <s id="3487:1">སངས་རྒྱས་བཅོམ་ལྡན་འདས་བགྲོད་པ་གཅིག་པུའི་<ref folio="F.27.a"/>ལམ་སྟོན་པ། རྣམ་པ་གཉིས་ཀྱི་ཤེས་བྱ་དང་ཡེ་ཤེས་ལ་མངའ་བརྙེས་པ། མ་འདྲེས་པའི་དྲན་པ་ཉེ་བར་གཞག་པ་གསུམ་ལ་མཁས་པ། མི་འཇིགས་པ་བཞིས་མི་འཇིགས་པ་འགྲོ་བ་ལྔར་འགྲོ་བ་ལས་རྣམ་པར་གྲོལ་བ། སྐྱེ་མཆེད་དྲུག་ལ་མཁས་པ། བྱང་ཆུབ་ཀྱི་ཡན་ལག་བདུན་ལ་སྤྱོད་ཡུལ་བ། རྣམ་པར་ཐར་པ་བརྒྱད་ལ་བསམ་གཏན་པ། མཐར་གྱིས་གནས་པའི་སྙོམས་པར་འཇུག་པ་དགུ་ལ་སྙོམས་པར་འཇུག་པ། སྟོབས་བཅུའི་སྟོབས་དང་ལྡན་པ། ཡང་དག་པའི་སེང་གེའི་སྒྲ་ཆེན་པོ་སྒྲོགས་པ་རྣམས་ནི། ཆོས་ཉིད་ཀྱིས་ཉིན་དུས་གསུམ་མཚན་དུས་གསུམ་སྟེ། </s>
  </p>
  <p id="3488">
    <s id="3488:1">ཉིན་མཚན་དུས་དྲུག་ཏུ་སངས་རྒྱས་ཀྱི་སྤྱན་གྱིས་འཇིག་རྟེན་ལ་གཟིགས་ཏེ། </s>
  </p>
  <p id="3489">
    <s id="3489:1">སུ་ནི་རྒུད། </s>
  </p>
  <p id="3490">
    <s id="3490:1">སུ་ནི་དར། </s>
    <s id="3490:2">སུ་ནི་ཕོངས་ཤིང་འདུག །</s>
  </p>
  <p id="3491">
    <s id="3491:1">སུ་ནི་ཉམ་ང་བར་གྱུར། </s>
  </p>
  <p id="3492">
    <s id="3492:1">སུ་ནི་གནོད་པ་དང་ལྡན། </s>
  </p>
  <p id="3493">
    <s id="3493:1">སུ་ནི་ཕོངས་པ་དང་། ཉམ་ང་བ་དང་། གནོད་པ་དང་ལྡན། </s>
  </p>
  <p id="3494">
    <s id="3494:1">སུ་ནི་ངན་སོང་དུ་གཞོལ། </s>
    <s id="3494:2">སུ་ནི་ངན་སོང་དུ་འབབ། </s>
    <s id="3494:3">སུ་ནི་ངན་སོང་དུ་བབ། </s>
  </p>
  <p id="3495">
    <s id="3495:1">སུ་ནི་ངས་ངན་སོང་ནས་ཕྱུང་སྟེ། </s>
  </p>
  <p id="3496">
    <s id="3496:1">མཐོ་རིས་དང་། ཐར་པ་དང་། འབྲས་བུ་ལ་གཞག་པར་བྱ། </s>
  </p>
  <p id="3497">
    <s id="3497:1">སུ་ནི་ཉེས་པར་སྤྱོད་པའི་འདམ་དུ་བྱིང་བ་ལས་ལག་ནས་དྲང་བར་བྱ། </s>
  </p>
  <p id="3498">
    <s id="3498:1">སུ་ནི་འཕགས་པའི་ནོར་བདུན་མེད་པ་ལས་འཕགས་པའི་ནོར་བདུན་གྱི་དབང་ཕྱུག་ལ་དབང་བྱེད་དུ་གཞུག་པར་བྱ། </s>
  </p>
  <p id="3499">
    <s id="3499:1">སུ་ནི་དགེ་བའི་རྩ་བ་རྣམས་མ་བསྐྱེད་པ་ལས་བསྐྱེད་པར་བྱ། </s>
  </p>
  <p id="3500">
    <s id="3500:1">སུ་ནི་དགེ་བའི་རྩ་བ་རྣམས་བསྐྱེད་ཟིན་པ་ལས་ཡོངས་སུ་སྨིན་པར་བྱ། </s>
  </p>
  <p id="3501">
    <s id="3501:1">སུ་ནི་དགེ་བའི་རྩ་བ་རྣམས་ཡོངས་སུ་སྨིན་ཟིན་པ་ལས་ཡེ་ཤེས་ཀྱི་མཚོན་གྱིས་བརྟོལ་བར་བྱ། </s>
  </p>
  <p id="3502">
    <s id="3502:1">སུ་ལ་ནི་སངས་རྒྱས་བྱུང་བས་བརྒྱན་པའི་འཇིག་རྟེན་འབྲས་བུ་དང་བཅས་པར་བྱ་སྙམ་དུ་ཡེ་ཤེས་གཟིགས་པ་འཇུག་གོ། །</s>
  </p>
  <p id="3503">
    <s id="3503:1">རྒྱ་མཚོ་ཆུ་སྲིན་རྣམས་ཀྱི་གནས། །</s>
  </p>
  <p id="3504">
    <s id="3504:1">དུས་རླབས་ཡོལ་བར་འགྱུར་ཡང་སྲིད། །</s>
    <s id="3504:2">གདུལ་བར་བྱ་བའི་སྲས་རྣམས་ལ། །སངས་རྒྱས་དུས་ལས་ཡོལ་བ་མེད། །</s>
  </p>
  <p id="3505">
    <s id="3505:1">དེ་ནས་བཅོམ་ལྡན་འདས་ཀྱིས་དགོངས་པ། </s>
    <s id="3505:2">རི་དགས་ཀྱི་བརྟུལ་ཞུགས་ཅན་ལྔ་བརྒྱ་པོ་རྣམས་གདུལ་བའི་དུས་ལ་བབ་བོ་སྙམ་དུ་དགོངས་ནས། </s>
  </p>
  <p id="3506">
    <s id="3506:1">བཅོམ་ལྡན་འདས་ཀྱིས་ཅི་ནས་རི་དགས་ཀྱི་བརྟུལ་ཞུགས་ཅན་དེ་རྣམས་ཀྱིས་རི་དགས་དེ་དག་རྒྱལ་པོའི་ཁབ་ཏུ་འགྲོ་<ref folio="F.27.b"/>བར་མཐོང་ལ། </s>
    <s id="3506:2">མཐོང་ནས་</s>
  </p>
  <p id="3507">
    <s id="3507:1">དེ་རྣམས་ཀྱང་རི་དགས་དེ་དག་དང་ལྷན་ཅིག་ཏུ་རྒྱལ་པོའི་ཁབ་ཏུ་འགྲོ་བར་འགྱུར་བ་དེ་ལྟ་བུར་བྱིན་གྱིས་བརླབས་སོ། །</s>
  </p>
  <p id="3508">
    <s id="3508:1">དེ་ནས་དེ་དག་དེར་སོང་ནས་བཅོམ་ལྡན་འདས་ཀྱིས་སྤྲུལ་པའི་རི་དགས་དེ་དག་མི་སྣང་བར་བྱས་སོ། །</s>
  </p>
  <p id="3509">
    <s id="3509:1">དེ་ནས་སྐྱེ་བོ་ཕལ་པོ་ཆེ་དེ་དག་གིས་དེ་རྣམས་མཐོང་ནས་རྣམ་པར་སྨོད་པར་བྱེད་དོ། །</s>
  </p>
  <p id="3510">
    <s id="3510:1">དེ་ལྟར་སྨད་ནས་དེ་རྣམས་རྒྱལ་པོའི་ཁབ་ནས་བྱུང་སྟེ། </s>
  </p>
  <p id="3511">
    <s id="3511:1">འོད་མའི་ཚལ་ལོགས་སུ་ཆས་སོ། །</s>
  </p>
  <p id="3512">
    <s id="3512:1">དེ་ནས་བཅོམ་ལྡན་འདས་ཀྱིས་དེ་རྣམས་ལ་ཐུགས་བརྩེ་བའི་ཕྱིར་མདུན་དུ་བཞུགས་སོ། །</s>
  </p>
  <p id="3513">
    <s id="3513:1">དེ་ནས་རི་དགས་ཀྱི་བརྟུལ་ཞུགས་ཅན་ལྔ་བརྒྱ་པོ་དེ་དག་གིས་ཐག་རིང་པོ་ཞིག་ནས་བཅོམ་ལྡན་འདས་མཐོང་ངོ་། །</s>
  </p>
  <p id="3514">
    <s id="3514:1">མཐོང་ནས་ཀྱང་དེ་དག་བཅོམ་ལྡན་འདས་ལ་དགའ་བར་གྱུར་ཏོ། །</s>
  </p>
  <p id="3515">
    <s id="3515:1">དགའ་བར་གྱུར་ནས་བཅོམ་ལྡན་འདས་ག་ལ་བཞུགས་པ་དེར་དོང་སྟེ་ལྷགས་ནས། </s>
  </p>
  <p id="3516">
    <s id="3516:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="3517">
    <s id="3517:1">ཆོས་མཉན་པའི་ཕྱིར་སྤྱན་སྔར་འཁོད་དོ། །</s>
  </p>
  <p id="3518">
    <s id="3518:1">དེ་ནས་བཅོམ་ལྡན་འདས་ཀྱིས་དེ་རྣམས་ཀྱི་བསམ་པ་དང་། བག་ལ་ཉལ་དང་། ཁམས་དང་ཤེས་པ་དང་། རང་བཞིན་ཐུགས་སུ་ཆུད་ནས་</s>
  </p>
  <p id="3519">
    <s id="3519:1">དེ་དང་འཐུན་པའི་ཆོས་བསྟན་ཏེ</s>
  </p>
  <p id="3520">
    <s id="3520:1">དེས་ན་རི་དགས་ཀྱི་བརྟུལ་ཞུགས་ཅན་ལྔ་བརྒྱ་པོ་དེ་དག་གིས་སྟན་དེ་ཉིད་ལ་འཁོད་བཞིན་དུ། བདེན་པ་མངོན་པར་རྟོགས་པའི་མོད་ལ་ཕྱིར་མི་འོང་བའི་འབྲས་བུ་མངོན་སུམ་བྱས་ཏེ</s>
  </p>
  <p id="3521">
    <s id="3521:1">དེ་དག་གིས་བདེན་པ་མཐོང་ནས། </s>
  </p>
  <p id="3522">
    <s id="3522:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="3523">
    <s id="3523:1">བཙུན་པ་བདག་ཅག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་། བསྙེན་པར་རྫོགས་ཤིང་དགེ་སློང་གི་དངོས་པོ་འཐོབ་ཏུ་རུང་ན། </s>
  </p>
  <p id="3524">
    <s id="3524:1">བདག་ཅག་ཀྱང་བཅོམ་ལྡན་འདས་ཀྱི་ཐད་དུ་ཚངས་པར་སྤྱོད་པ་སྤྱད་པར་འཚལ་ལོ། །</s>
  </p>
  <p id="3525">
    <s id="3525:1">དེ་ནས་བཅོམ་ལྡན་འདས་ཀྱིས་དེ་དག་ལ་དགེ་སློང་ཚུར་ཤོག་ཅེས་བྱ་བའི་ཚིག་གིས་རབ་ཏུ་ཕྱུང་སྟེ། </s>
  </p>
  <p id="3526">
    <s id="3526:1">བསྙེན་པར་རྫོགས་པར་མཛད་ནས་དེ་དག་ལ་ལུང་ཡང་ཕོག་གོ། །</s>
  </p>
  <p id="3527">
    <s id="3527:1">དེ་དག་གིས་ཀྱང་བརྩོན་པ་དང་། བསྒྲུབ་པ་དང་འབད་པས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="3528">
    <s id="3528:1">དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="3529">
    <s id="3529:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་ཞུས་པ། </s>
    <s id="3529:2">བཙུན་པ་བཅོམ་<ref folio="F.28.a"/>ལྡན་འདས་དགེ་སློང་འདི་རྣམས་ཀྱིས་ལས་ཅི་བགྱིས་ན། </s>
  </p>
  <p id="3530">
    <s id="3530:1">ལས་དེའི་རྣམ་པར་སྨིན་པས་རི་དགས་ཀྱི་ཆ་ལུགས་སུ་མཆིས་ལ་རི་དགས་རྣམས་དང་ལྷན་ཅིག་ཏུ་རྩྭ་ཟ་ཞིང་ཆུ་འཐུང་བར་གྱུར་ནས། </s>
  </p>
  <p id="3531">
    <s id="3531:1">འདི་རྣམས་ཀྱིས་བཅོམ་ལྡན་འདས་མཉེས་པར་བགྱིས་ཏེ། </s>
  </p>
  <p id="3532">
    <s id="3532:1">མི་མཉེས་པར་མ་བགྱིས་ལ། </s>
    <s id="3532:2">བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ནས། </s>
  </p>
  <p id="3533">
    <s id="3533:1">ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="3534">
    <s id="3534:1">དགྲ་བཅོམ་པ་ཉིད་མངོན་སུམ་དུ་བགྱིས་ལགས། </s>
    <s id="3534:2">བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་འདི་རྣམས་ཉིད་ཀྱིས་ལས་བྱས་ཤིང་བསགས་ཏེ། </s>
  </p>
  <p id="3535">
    <s id="3535:1">དགེ་སློང་དག་སྔོན་བྱུང་བ་འདས་པའི་དུས་ན། </s>
  </p>
  <p id="3536">
    <s id="3536:1">བསྐལ་པ་བཟང་པོ་འདི་ཉིད་ལ་སྐྱེ་དགུའི་ཚེ་ལོ་ཉི་ཁྲི་ཐུབ་པ་ན། </s>
  </p>
  <p id="3537">
    <s id="3537:1">ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི། ཁ་ལོ་སྒྱུར་བ། བླ་ན་</s>
  </p>
  <p id="3538">
    <s id="3538:1">མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ</s>
  </p>
  <p id="3539">
    <s id="3539:1">དེ་དགེ་སློང་གི་དགེ་འདུན་མང་པོ་དང་ཐབས་ཅིག་ཏུ་ལྗོངས་རྒྱུ་ཤིང་གཤེགས་པ་ལས། རྒྱལ་པོའི་ཁབ་ཏུ་གཤེགས་སོ། །</s>
  </p>
  <p id="3540">
    <s id="3540:1">དེའི་ཚེ་རྒྱལ་པོའི་ཁབ་ན་དཀའ་ཐུབ་ཀྱི་གནས་ཞིག་ན་བྲམ་ཟེ་འཁོར་ལྔ་བརྒྱ་དང་ལྡན་པ་ཞིག་གནས་པ་དེས། </s>
  </p>
  <p id="3541">
    <s id="3541:1">བཅོམ་ལྡན་འདས་འོད་སྲུང་འཁོར་དང་བཅས་པ་མཐོང་ངོ་། །</s>
  </p>
  <p id="3542">
    <s id="3542:1">མཐོང་ནས་ཀྱང་བྲམ་ཟེའི་ཁྱེའུ་རྣམས་ལ་སྨྲས་པ། </s>
    <s id="3542:2">ཁྱེའུ་འོད་སྲུང་གི་དགེ་སློང་རི་དགས་བཞིན་དུ་རྒྱུ་བ་འདི་དག་ལ་ལྟོས། </s>
  </p>
  <p id="3543">
    <s id="3543:1">འདི་རྣམས་ནི་གནས་མེད་དེ། </s>
  </p>
  <p id="3544">
    <s id="3544:1">གང་དགའ་བར་རྒྱུ་བར་བྱེད་དོ་ཞེས་བྱས་སོ། །</s>
  </p>
  <p id="3545">
    <s id="3545:1">དེ་ནས་ཕྱི་ཞིག་ན་བྲམ་ཟེ་དེས། </s>
  </p>
  <p id="3546">
    <s id="3546:1">བཅོམ་ལྡན་འདས་ཀྱི་བསྟན་པ་ལ་དད་པ་རྙེད་ནས། </s>
  </p>
  <p id="3547">
    <s id="3547:1">དེ་བྲམ་ཟེའི་ཁྱེའུ་དེ་དག་དང་ལྷན་ཅིག་ཏུ་ཡང་དག་པར་རྫོགས་པའི་སངས་རྒྱས་འོད་སྲུང་གི་ཐད་དུ་རབ་ཏུ་བྱུང་ངོ་། །</s>
  </p>
  <p id="3548">
    <s id="3548:1">དེ་དག་དེར་རབ་ཏུ་བྱུང་ནས་ཚེ་གཅིག་ཏུ་ཚངས་པར་སྤྱོད་པ་སྤྱད་ན་ཡང་། </s>
    <s id="3548:2">ཡོན་ཏན་གྱི་ཚོགས་ཅི་ཡང་མ་ཐོབ་ནས། </s>
  </p>
  <p id="3549">
    <s id="3549:1">དེ་དག་གིས་འཆི་ཀར་སྨོན་ལམ་བཏབ་པ། </s>
    <s id="3549:2">འདི་ལྟར་བདག་ཅག་གིས་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་རབ་ཏུ་བྱུང་ནས། </s>
  </p>
  <p id="3550">
    <s id="3550:1">ཚེ་གཅིག་ཏུ་ཚངས་པར་སྤྱོད་པ་སྤྱད་ཀྱང་ཡོན་ཏན་གྱི་ཚོགས་ཅི་ཡང་<ref folio="F.28.b"/>མ་ཐོབ་ཀྱིས། </s>
    <s id="3550:2">ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ་བདག་ཅག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="3551">
    <s id="3551:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="3552">
    <s id="3552:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས། </s>
  </p>
  <p id="3553">
    <s id="3553:1">ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="3554">
    <s id="3554:1">དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག་ཅེས་བྱས་སོ། །</s>
  </p>
  <p id="3555">
    <s id="3555:1">དགེ་སློང་དག་ཇི་སྙམ་དུ་སེམས། </s>
    <s id="3555:2">དེའི་ཚེ་དགེ་སློང་ལྔ་བརྒྱར་གྱུར་པ་གང་ཡིན་པ་དེ་དག་ནི་རི་དགས་ཀྱི་བརྟུལ་ཞུགས་ཅན་འདི་དག་ཁོ་ན་ཡིན་ཏེ། </s>
  </p>
  <p id="3556">
    <s id="3556:1">དེ་རྣམས་ཀྱིས་དེར་དགེ་སློང་རྣམས་ལ་ཚིག་རྩུབ་པོ་སྨྲས་ཏེ། </s>
  </p>
  <p id="3557">
    <s id="3557:1">འདི་དག་ནི་རི་དགས་བཞིན་དུ་རྒྱུའོ་ཞེས་བྱས་པའི་ལས་དེའི་རྣམ་པར་སྨིན་པས། ཚེ་རབས་ལྔ་བརྒྱར་རི་དགས་སུ་སྐྱེས་ནས། </s>
  </p>
  <p id="3558">
    <s id="3558:1">ད་ལྟར་སྲིད་པ་ཐ་མ་དང་། གནས་ཐ་མར་གྱུར་པའི་བར་དུ་ཡང་རི་དགས་ཀྱི་ཆ་ལུགས་འཛིན་པར་གྱུར་ཏོ། །</s>
  </p>
  <p id="3559">
    <s id="3559:1">དེ་རྣམས་ཀྱིས་དེར་ཚེ་གཅིག་ཏུ་ཚངས་པར་སྤྱོད་པ་སྤྱད་ནས། </s>
  </p>
  <p id="3560">
    <s id="3560:1">འཆི་ཀར་སྨོན་ལམ་བཏབ་སྟེ། </s>
  </p>
  <p id="3561">
    <s id="3561:1">ཡང་དག་པར་རྫོགས་པའི་སངས་རྒྱས་འོད་སྲུང་གིས། བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ་བདག་ཅག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="3562">
    <s id="3562:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="3563">
    <s id="3563:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས། </s>
  </p>
  <p id="3564">
    <s id="3564:1">ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="3565">
    <s id="3565:1">དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག་ཅེས་བྱས་པ་དེས་ན། </s>
  </p>
  <p id="3566">
    <s id="3566:1">དགེ་སློང་དག་ང་ཡང་དག་པར་རྫོགས་པའི་སངས་རྒྱས་འོད་སྲུང་དང་། ཤིན་ཏུ་མཉམ་པ་དང་། ཤུགས་མཉམ་པ་དང་། མཛད་པ་མཉམ་པ་དང་། ཐབས་མཉམ་པ་བརྙེས་པར་གྱུར་ནས། </s>
  </p>
  <p id="3567">
    <s id="3567:1">འདི་རྣམས་ཀྱིས་ང་མཉེས་པར་བྱས་ཏེ། </s>
  </p>
  <p id="3568">
    <s id="3568:1">མི་མཉེས་པར་མ་བྱས་ལ། </s>
    <s id="3568:2">ང་ཉིད་ཀྱི་བསྟན་པ་ལ་རབ་ཏུ་བྱུང་ནས། </s>
  </p>
  <p id="3569">
    <s id="3569:1">ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="3570">
    <s id="3570:1">དགྲ་བཅོམ་པ་ཉིད་མངོན་སུམ་དུ་བྱས་སོ།། །།</s>
  </p>
  <p id="3571">
    <s id="3571:1">ཟླ་བ་ཞེས་བྱ་བ་ནི། </s>
    <s id="3571:2">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="3572">
    <s id="3572:1">དེའི་ཚེ་མཉན་དུ་ཡོད་པ་ན་བྲམ་ཟེ་ཆེ་ཞིང་མཐོ་བ་ཟླ་བ་བདེ་བ་ཞེས་བྱ་བ་ཞིག་གནས་ཏེ། </s>
  </p>
  <p id="3573">
    <s id="3573:1">དེས་ཐབས་ཟླར་བབ་པ་ལས་ཆུང་མ་བླངས་ནས། </s>
  </p>
  <p id="3574">
    <s id="3574:1">དེ་དེ་དང་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་པ་ལས། ཕྱི་<ref folio="F.29.a"/>ཞིག་ན་དེའི་ཆུང་མ་ལ་བུ་མོ་ཆགས་ནས། </s>
  </p>
  <p id="3575">
    <s id="3575:1">དེ་ལ་ཡིད་ལ་འདོད་པ་འདི་ལྟ་བུ་ཞིག་སྐྱེས་ཏེ། </s>
  </p>
  <p id="3576">
    <s id="3576:1">གཞུང་གི་རྩོད་པ་རྣམས་དང་། ལྷན་ཅིག་ཏུ་གཏམ་ཟེར་ཡང་ཅི་མ་རུང་སྙམ་མོ། །</s>
  </p>
  <p id="3577">
    <s id="3577:1">དེ་ནས་དེས་ཁྱིམ་ཐབ་ལ་བསྙད་དེ། </s>
  </p>
  <p id="3578">
    <s id="3578:1">ཇོ་བོ་བདག་ལ་ཡིད་ལ་འདོད་པ་འདི་ལྟ་བུ་ཞིག་སྐྱེས་ཏེ། </s>
  </p>
  <p id="3579">
    <s id="3579:1">བདག་གཞུང་གི་རྩོད་པ་རྣམས་དང་ལྷན་ཅིག་ཏུ་གཏམ་ཟེར་ཡང་ཅི་མ་རུང་སྙམ་བགྱིད་དོ་ཞེས་བྱས་སོ། །</s>
  </p>
  <p id="3580">
    <s id="3580:1">བྲམ་ཟེ་དེ་ཡང་ལྟས་ལ་མཁས་པ་ཞིག་སྟེ། </s>
  </p>
  <p id="3581">
    <s id="3581:1">དེའི་བློ་སྐྱེས་པ་འདི་ནི་ལྟོ་ན་འདུག་པའི་སེམས་ཅན་དེའི་མཐུ་ཡིན་ཏེ། </s>
  </p>
  <p id="3582">
    <s id="3582:1">དེས་ན་དེའི་ཡིད་ལ་འདོད་པ་དེ་ལྟ་བུ་སྐྱེས་སོ་སྙམ་མོ། །</s>
  </p>
  <p id="3583">
    <s id="3583:1">དེ་ནས་ཟླ་བ་དགུའམ་བཅུ་ལོན་པ་དང་། བུ་མོ་གཟུགས་བཟང་བ། བལྟ་ན་སྡུག་ལ་མཛེས་པ་ཞིག་བཙས་ཏེ། </s>
  </p>
  <p id="3584">
    <s id="3584:1">དེའི་བཙས་སྟོན་རྒྱས་པར་བྱས་ནས། </s>
  </p>
  <p id="3585">
    <s id="3585:1">བུ་མོ་འདིའི་མིང་ཅི་སྐད་གདགས་ཞེས་མིང་འདོགས་པར་བྱེད་དེ། </s>
  </p>
  <p id="3586">
    <s id="3586:1">དེ་ནས་བུ་མོ་འདི་ཟླ་བ་བདེ་བའི་བུ་མོ་ཡིན་པས་ན། </s>
  </p>
  <p id="3587">
    <s id="3587:1">བུ་མོ་འདིའི་མིང་ཟླ་བ་ཞེས་གདགས་སོ་ཞེས་ཟེར་རོ། །</s>
  </p>
  <p id="3588">
    <s id="3588:1">དེ་ནས་བུ་མོ་ཟླ་བ་འོ་མ་དང་། ཞོ་དང་། མར་དང་། ཞུན་མར་དང་། མར་གྱི་ཉིང་གུས་བསྐྱེད་བསྲིངས་ཏེ། </s>
  </p>
  <p id="3589">
    <s id="3589:1">མཚོའི་ནང་གི་པད་མ་བཞིན་དུ་སྐྱེ་དྲག་པར་གྱུར་ནས། </s>
  </p>
  <p id="3590">
    <s id="3590:1">གང་གི་ཚེ་དེ་ཆེན་མོར་གྱུར་པ་དེའི་ཚེ། ཁྱིམ་དེ་ཉིད་དུ་ཡི་གེ་བསླབས་ཏེ། </s>
  </p>
  <p id="3591">
    <s id="3591:1">དེ་རིང་པོ་མ་ལོན་པར་ཡི་གེ་མཐར་ཕྱིན་ནས། </s>
  </p>
  <p id="3592">
    <s id="3592:1">དེས་ཁྱིམ་དེ་ཉིད་དུ་ཕ་ལས་བསྟན་བཅོས་ཐམས་ཅད་ལོབས་ཏེ། </s>
  </p>
  <p id="3593">
    <s id="3593:1">གཞུང་གི་རྩོད་པ་ཐམས་ཅད་ཚར་བཅད་ནས་དེས་ཚིག་ཏུ་བྱ་བ་ཐོས་སོ་ཅོག་ལོབས་སོ། །</s>
  </p>
  <p id="3594">
    <s id="3594:1">དེ་ནས་ཕྱི་ཞིག་ན་དེས་མཉན་དུ་ཡོད་པ་འདི་ཉིད་ན་དགེ་སྦྱོང་གཽ་ཏ་མ་ཐམས་ཅད་མཁྱེན་པ་ཐམས་ཅད་གཟིགས་པ་ཡིན་པར་བདག་ཉིད་ཁས་འཆེ་བ་ཞིག་ཡོད་དོ་ཞེས་ཐོས་ནས། </s>
  </p>
  <p id="3595">
    <s id="3595:1">ཐོས་མ་ཐག་ཏུ་བུ་མོ་དེ་ཡང་ཡ་མཚན་དུ་གྱུར་ཏེ། </s>
  </p>
  <p id="3596">
    <s id="3596:1">བདག་སོང་ལ་དགེ་སྦྱོང་གཽ་ཏ་མ་དེ་ཇི་འདྲ་བ་བལྟ་བར་བྱའོ་སྙམ་སྟེ། </s>
  </p>
  <p id="3597">
    <s id="3597:1">ཕ་མ་གཉིས་ལ་གསོལ་ནས། </s>
  </p>
  <p id="3598">
    <s id="3598:1">རྒྱལ་བུ་རྒྱལ་བྱེད་ཀྱི་ཚལ་དུ་སོང་སྟེ། </s>
  </p>
  <p id="3599">
    <s id="3599:1">བུ་མོ་དེས་ཐག་རིང་པོ་ཞིག་ནས་སངས་རྒྱས་བཅོམ་ལྡན་འདས་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ལེགས་པར་བརྒྱན་ཅིང་སྤ་བར་བྱས་པ། </s>
    <s id="3599:2">མེ་ལུས་ཀྱི་དབྱིབས་སུ་འདུག་པ་ལྟ་བུ། </s>
    <s id="3599:3">མེ་ལྕེ་མར་གྱིས་བཏབ་པ་ལྟ་བུ། </s>
    <s id="3599:4">མར་མེ་གསེར་གྱི་སྣོད་དུ་བཞག་པ་ལྟ་བུ། </s>
    <s id="3599:5">མཆོད་སྡོང་རིན་པོ་ཆེ་སྣ་ཚོགས་ཀྱིས་སྤྲས་<ref folio="F.29.b"/>པ་ལྟ་བུ། </s>
    <s id="3599:6">བློ་གསལ་ཞིང་དྲི་མ་མེད་ལ་རྣམ་པར་དག་པ་དང་</s>
    <s id="3599:7">ལྡན་པའི་སངས་རྒྱས་བཅོམ་ལྡན་འདས་མཐོང་ངོ་། །</s>
  </p>
  <p id="3600">
    <s id="3600:1">མཐོང་ནས་ཀྱང་མཆོག་ཏུ་དགའ་བ་སྐྱེས་ཏེ། </s>
  </p>
  <p id="3601">
    <s id="3601:1">དགེ་བའི་རྩ་བ་བསགས་པའི་རྒྱུ་ལས་བྱུང་བའི་སེམས་ཅན་གྱིས་དང་པོ་སངས་རྒྱས་མཐོང་བའི་ཉམས་བདེ་བ་ཅི་འདྲ་བ་དེ་ལྟ་བུ་ནི་ལོ་བཅུ་གཉིས་ཀྱི་བར་དུ་ཞི་གནས་ཀྱི་སེམས་ལ་གོམས་པར་བྱས་པ་ལ་ཡང་ཉམས་བདེ་བ་དེ་ལྟ་བུ་སྐྱེ་བར་མི་འགྱུར་རོ། །</s>
  </p>
  <p id="3602">
    <s id="3602:1">དེ་དེ་ལྟར་དགའ་བ་སྐྱེས་ནས། </s>
  </p>
  <p id="3603">
    <s id="3603:1">བཅོམ་ལྡན་འདས་ག་ལ་བཞུགས་པ་དེར་སོང་སྟེ་</s>
    <s id="3603:2">ཕྱིན་ནས། </s>
  </p>
  <p id="3604">
    <s id="3604:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="3605">
    <s id="3605:1">ཆོས་མཉན་པའི་ཕྱིར་སྤྱན་སྔར་འཁོད་དོ། །</s>
  </p>
  <p id="3606">
    <s id="3606:1">དེ་ནས་བཅོམ་ལྡན་འདས་ཀྱིས་དེའི་བསམ་པ་དང་། བག་ལ་ཉལ་དང་། ཁམས་དང་། ཤེས་པ་དང་། རང་བཞིན་ཐུགས་སུ་ཆུད་ནས། </s>
  </p>
  <p id="3607">
    <s id="3607:1">དེ་དང་འཐུན་པའི་ཆོས་བསྟན་ཏེ། </s>
  </p>
  <p id="3608">
    <s id="3608:1">དེས་ན་བུ་མོ་ཟླ་བས་སྟན་དེ་ཉིད་ལ་འདུག་བཞིན་དུ་འཇིག་ཚོགས་ལ་ལྟ་བའི་རིའི་རྩེ་མོ་མཐོན་པོ་ཉི་ཤུ་ཡེ་ཤེས་རྡོ་རྗེས་བཅོམ་ནས། </s>
  </p>
  <p id="3609">
    <s id="3609:1">རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ། </s>
  </p>
  <p id="3610">
    <s id="3610:1">དེས་བདེན་པ་མཐོང་ནས་སྟན་ལས་ལངས་ཏེ། </s>
  </p>
  <p id="3611">
    <s id="3611:1">བླ་གོས་ཕྲག་པ་གཅིག་ཏུ་གཟར་ནས། </s>
  </p>
  <p id="3612">
    <s id="3612:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། </s>
  </p>
  <p id="3613">
    <s id="3613:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="3614">
    <s id="3614:1">བཙུན་པ་བཅོམ་ལྡན་འདས་བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་བསྙེན་པར་རྫོགས་ཤིང་དགེ་སློང་མའི་དངོས་པོ་འཐོབ་ཏུ་རུང་ན། </s>
  </p>
  <p id="3615">
    <s id="3615:1">བདག་ཀྱང་བཅོམ་ལྡན་འདས་ཀྱི་ཐད་དུ་ཚངས་པར་སྤྱོད་པ་སྤྱད་པར་འཚལ་ལོ། །</s>
  </p>
  <p id="3616">
    <s id="3616:1">དེ་ནས་བཅོམ་ལྡན་འདས་ཀྱིས་དེ་སྐྱེ་དགུའི་བདག་མོ་ཆེན་མོ་གཽ་ཏ་མཱི་ལ་གཏད་ནས། </s>
  </p>
  <p id="3617">
    <s id="3617:1">སྐྱེ་དགུའི་བདག་མོ་ཆེན་མོ་གཽ་ཏ་མཱིས་དེ་རབ་ཏུ་ཕྱུང་ནས། </s>
  </p>
  <p id="3618">
    <s id="3618:1">བསྙེན་པར་རྫོགས་པར་བྱས་ནས་དེ་ལ་ལུང་ཡང་ཕོག་གོ། །</s>
  </p>
  <p id="3619">
    <s id="3619:1">དེས་ཀྱང་བརྩོན་པ་དང་། བསྒྲུབ་པ་དང་། འབད་པས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="3620">
    <s id="3620:1">དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="3621">
    <s id="3621:1">དེར་གང་གི་ཚེ་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། </s>
    <s id="3621:2">དགེ་སློང་མ་རྣམས་ཀྱིས་ལས་ལ་འདུ་བ་ལོགས་ཞིག་ཏུ་གྱིས་ཤིག་ཅེས་གསུངས་པ་ལས། </s>
    <s id="3621:3">སྐྱེ་དགུའི་བདག་མོ་ཆེན་མོ་གཽ་ཏ་མཱིས་སོ་སོར་ཐར་པའི་མདོ་འདོན་མི་ནུས་ནས</s>
  </p>
  <p id="3622">
    <s id="3622:1">དེ་བཅོམ་<ref folio="F.30.a"/>ལྡན་འདས་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="3623">
    <s id="3623:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="3624">
    <s id="3624:1">ཕྱོགས་གཅིག་ཏུ་འདུག་གོ། །</s>
  </p>
  <p id="3625">
    <s id="3625:1">ཕྱོགས་གཅིག་ཏུ་འདུག་ནས། </s>
  </p>
  <p id="3626">
    <s id="3626:1">བཅོམ་ལྡན་འདས་ལ་སྐྱེ་དགུའི་བདག་མོ་ཆེན་མོ་གཽ་ཏ་མཱིས་འདི་སྐད་ཅེས་གསོལ་ཏོ། །</s>
  </p>
  <p id="3627">
    <s id="3627:1">བཅོམ་ལྡན་འདས་ཀྱིས་དགེ་སློང་རྣམས་ཀྱིས་ཀྱང་ལས་ཀྱི་འདུ་བ་ལོགས་ཤིག་ཏུ་གྱིས་ཤིག །ད</s>
    <s id="3627:2">གེ་སློང་མ་རྣམས་ཀྱིས་ཀྱང་ལས་ཀྱི་འདུ་བ་ལོགས་ཤིག་ཏུ་གྱིས་ཤིག །</s>
    <s id="3627:3">ཅེས་བཀའ་སྩལ་ལ། བཅོམ་ལྡན་འདས་ཀྱིས་དགེ་སློང་རྣམས་ལ་ནི་སོ་སོར་ཐར་པ་བསྟན། </s>
  </p>
  <p id="3628">
    <s id="3628:1">དགེ་སློང་མ་རྣམས་ལ་ནི་མ་བསྟན་ལགས་ན། </s>
  </p>
  <p id="3629">
    <s id="3629:1">བཅོམ་ལྡན་འདས་ཀྱིས་སོ་སོར་ཐར་པ་བསྟན་དུ་གསོལ། </s>
  </p>
  <p id="3630">
    <s id="3630:1">བཅོམ་ལྡན་འདས་བདག་གིས་གཟུང་བར་འཚལ་ལགས་སོ། །</s>
    <s id="3630:2">སངས་རྒྱས་བཅོམ་ལྡན་འདས་རྣམས་ནི་ཚིག་རེ་རེ་ནས་ཟློས་ཤིང་ཆོས་གསུངས་མི་སྲིད་དེ། </s>
  </p>
  <p id="3631">
    <s id="3631:1">དེའི་སྐབས་མེད་དོ། །</s>
  </p>
  <p id="3632">
    <s id="3632:1">དེ་ནས་དེར་བཅོམ་ལྡན་འདས་ཀྱིས་སྐྱེ་དགུའི་བདག་མོ་ཆེན་མོ་གཽ་ཏ་མཱི་ལ་བཀའ་སྩལ་པ། </s>
    <s id="3632:2">ཀྱེ་གཽ་ཏ་མཱི་གལ་ཏེ་ལན་ཅིག་སྨྲས་པས་འཛིན་ནུས་ན་</s>
  </p>
  <p id="3633">
    <s id="3633:1">ནི་བསྟན་པར་བྱའོ་ཞེས་གསུངས་སོ། །</s>
  </p>
  <p id="3634">
    <s id="3634:1">དེ་ནས་དེའི་ཚེ་དགེ་སློང་མ་ཟླ་བ་འཁོར་དེ་ཉིད་དུ་འདུས་ཏེ། </s>
  </p>
  <p id="3635">
    <s id="3635:1">དགེ་སློང་མ་ཟླ་བས་བླ་གོས་ཕྲག་པ་གཅིག་ཏུ་གཟར་ནས། </s>
  </p>
  <p id="3636">
    <s id="3636:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། </s>
  </p>
  <p id="3637">
    <s id="3637:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="3638">
    <s id="3638:1">བཅོམ་ལྡན་འདས་ཀྱིས་སོ་སོར་ཐར་པ་བསྟན་དུ་གསོལ། </s>
  </p>
  <p id="3639">
    <s id="3639:1">ལན་ཅིག་བཀའ་སྩལ་པས། བདག་གིས་གཟུང་བར་འཚལ་ལོ། །</s>
  </p>
  <p id="3640">
    <s id="3640:1">དེ་ནས་བཅོམ་ལྡན་འདས་ཀྱིས་དགེ་སློང་མ་རྣམས་ལ་སོ་སོར་ཐར་པའི་མདོ་བསྟན་ཏེ། </s>
  </p>
  <p id="3641">
    <s id="3641:1">ལན་ཅིག་བཀའ་སྩལ་པས། དགེ་སློང་མ་ཟླ་བས་ལོབས་ནས། </s>
  </p>
  <p id="3642">
    <s id="3642:1">དེས་སྡེ་སྣོད་གསུམ་ཡང་ལོབས་སོ། །</s>
  </p>
  <p id="3643">
    <s id="3643:1">ཚིག་ཏུ་བྱ་བ་ཅི་ཡང་རུང་བ་དེ་དག་ཐམས་ཅད་ཀྱང་ཐོས་མ་ཐག་ཏུ་ལོབས་ནས། </s>
  </p>
  <p id="3644">
    <s id="3644:1">བཅོམ་ལྡན་འདས་ཀྱིས་དེ་ཐོས་པ་འཛིན་པ་རྣམས་ཀྱི་མཆོག་ཏུ་བསྟན་ཏོ། །</s>
  </p>
  <p id="3645">
    <s id="3645:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ་དགེ་སློང་མ་ཟླ་བས་ལས་ཅི་བགྱིས་ན། </s>
  </p>
  <p id="3646">
    <s id="3646:1">ལས་དེའི་རྣམ་པར་སྨིན་པས་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེས་ལ། </s>
    <s id="3646:2">འདིས་བསྟན་བཅོས་ཐམས་ཅད་ཀྱང་ལོབས་ཏེ། </s>
  </p>
  <p id="3647">
    <s id="3647:1">གཞུང་གི་རྩོད་<ref folio="F.30.b"/>པ་ཐམས་ཅད་ཚར་བཅད་ནས། </s>
  </p>
  <p id="3648">
    <s id="3648:1">འདིས་བཅོམ་ལྡན་འདས་ཀྱང་མཉེས་པར་བགྱིས་ཏེ། </s>
  </p>
  <p id="3649">
    <s id="3649:1">མི་མཉེས་པར་མ་བགྱིས་ལ་བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ནས། </s>
  </p>
  <p id="3650">
    <s id="3650:1">ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="3651">
    <s id="3651:1">དགྲ་བཅོམ་པ་ཉིད་མངོན་སུམ་དུ་བགྱིས་ལ། </s>
    <s id="3651:2">འདིས་ཐོས་པ་ཐམས་ཅད་ཀྱང་འཛིན་ནུས་ཏེ། </s>
  </p>
  <p id="3652">
    <s id="3652:1">བཅོམ་ལྡན་འདས་ཀྱིས་ཀྱང་ཐོས་པ་འཛིན་པ་རྣམས་ཀྱི་མཆོག་ཏུ་བསྟན་ལགས། </s>
    <s id="3652:2">བཅོམ་ལྡན་འདས་ཀྱིས་བཀའ་སྩལ་པ། སྨོན་ལམ་གྱི་དབང་ལས་གྱུར་ཏོ། །</s>
  </p>
  <p id="3653">
    <s id="3653:1">གསོལ་པ། བཙུན་པ་འདིས་སྨོན་ལམ་གང་དུ་བཏབ་ལགས། </s>
    <s id="3653:2">བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་སྔོན་བྱུང་བ་འདས་པའི་དུས་ན། </s>
  </p>
  <p id="3654">
    <s id="3654:1">བསྐལ་པ་བཟང་པོ་འདི་ཉིད་ལ་སྐྱེ་དགུའི་ཚེ་ལོ་ཉི་ཁྲི་ཐུབ་པ་ན་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི། ཁ་ལོ་སྒྱུར་བ། བླ་ན་</s>
  </p>
  <p id="3655">
    <s id="3655:1">མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ</s>
  </p>
  <p id="3656">
    <s id="3656:1">དེའི་གསུང་རབ་ལ་འདི་རབ་ཏུ་བྱུང་ངོ་། །</s>
  </p>
  <p id="3657">
    <s id="3657:1">དེ་གང་ལས་རབ་ཏུ་བྱུང་བར་གྱུར་པའི་མཁན་མོ་དེ། </s>
  </p>
  <p id="3658">
    <s id="3658:1">ཡང་དག་པར་རྫོགས་པའི་སངས་རྒྱས་འོད་སྲུང་གིས་ཐོས་པ་འཛིན་པ་རྣམས་ཀྱི་མཆོག་ཏུ་བསྟན་ཏོ། །</s>
  </p>
  <p id="3659">
    <s id="3659:1">དེ་ནས་དེས་དེར་ཚེ་གཅིག་ཏུ་ཚངས་པར་སྤྱོད་པ་སྤྱད་ནས། </s>
  </p>
  <p id="3660">
    <s id="3660:1">འཆི་ཀར་སྨོན་ལམ་བཏབ་པ། </s>
    <s id="3660:2">འདི་ལྟར་བདག་གིས་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་ཚེ་གཅིག་ཏུ་ཚངས་པར་སྤྱོད་པ་སྤྱད་ཀྱང་ཡོན་ཏན་གྱི་ཚོགས་ཅི་ཡང་མ་ཐོབ་ཀྱིས། </s>
    <s id="3660:3">ཡང་དག་པར་རྫོགས་པའི་སངས་རྒྱས་འོད་སྲུང་གིས། བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ་བདག་གིས་མཉེས་པར་བྱེད་པར་གྱུར་ཅིག །</s>
  </p>
  <p id="3661">
    <s id="3661:1">མི་མཉེས་པར་བྱེད་པར་མ་གྱུར་ཅིག །</s>
  </p>
  <p id="3662">
    <s id="3662:1">དེ་ཁོ་ནའི་བསྟན་པ་ལ་རབ་ཏུ་བྱུང་ནས། </s>
  </p>
  <p id="3663">
    <s id="3663:1">ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="3664">
    <s id="3664:1">དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག །</s>
  </p>
  <p id="3665">
    <s id="3665:1">ཇི་ལྟར་བདག་གི་མཁན་མོ་ཡང་དག་པར་རྫོགས་པའི་སངས་རྒྱས་འོད་སྲུང་གིས་ཐོས་པ་འཛིན་པ་རྣམས་ཀྱི་མཆོག་ཏུ་བསྟན་པ་དེ་བཞིན་དུ་བདག་ཀྱང་ཤཱཀྱ་ཐུབ་པ། ཤཱཀྱའི་རྒྱལ་པོ་དེས་<ref folio="F.31.a"/>ཐོས་པ་འཛིན་པ་རྣམས་ཀྱི་མཆོག་ཏུ་བསྟན་པར་ཤོག་ཅིག་ཅེས་བྱས་སོ། །</s>
  </p>
  <p id="3666">
    <s id="3666:1">དགེ་སློང་དག་ཇི་སྙམ་དུ་སེམས། དེའི་ཚེ་ཡང་དག་པར་རྫོགས་པའི་སངས་རྒྱས་འོད་སྲུང་གི་གསུང་རབ་ལ་རབ་ཏུ་བྱུང་བའི་དགེ་སློང་མར་གྱུར་པ་གང་ཡིན་པ་དེ་ནི། དགེ་སློང་མ་ཟླ་བ་འདི་ཁོ་ན་ཡིན་ཏེ</s>
  </p>
  <p id="3667">
    <s id="3667:1">དེས་དེར་རབ་ཏུ་བྱུང་ནས་ཚེ་གཅིག་ཏུ་ཚངས་པར་སྤྱོད་པ་སྤྱད་དེ། </s>
  </p>
  <p id="3668">
    <s id="3668:1">འཆི་ཀར་སྨོན་ལམ་བཏབ་པ་དེས་ན་</s>
    <s id="3668:2">དགེ་སློང་དག་ང་ཡང་དག་པར་རྫོགས་པའི་སངས་རྒྱས་འོད་སྲུང་དང་། ཤིན་ཏུ་མཉམ་པ་དང་། ཤུགས་མཉམ་པ་དང་། མཛད་པ་མཉམ་པ་དང་། ཐབས་མཉམ་པ་བརྙེས་པར་གྱུར་ནས</s>
  </p>
  <p id="3669">
    <s id="3669:1">འདིས་ང་མཉེས་པར་བྱས་ཏེ། </s>
  </p>
  <p id="3670">
    <s id="3670:1">མི་མཉེས་པར་མ་བྱས་ལ། </s>
    <s id="3670:2">ང་ཉིད་ཀྱི་བསྟན་པ་ལ་རབ་ཏུ་བྱུང་ནས། </s>
  </p>
  <p id="3671">
    <s id="3671:1">ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="3672">
    <s id="3672:1">དགྲ་བཅོམ་པ་ཉིད་མངོན་སུམ་དུ་བྱས་ནས། </s>
  </p>
  <p id="3673">
    <s id="3673:1">ངས་འདི་ཐོས་པ་འཛིན་པ་རྣམས་ཀྱི་མཆོག་ཏུ་བསྟན་ཏོ།། །།</s>
  </p>
  <p id="3674">
    <s id="3674:1">མིའམ་ཅི་གཉིས་ཞེས་བྱ་བ་དེ་ལ། </s>
    <s id="3674:2">མིའམ་ཅི་དང་པོ་ནི་</s>
    <s id="3674:3">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="3675">
    <s id="3675:1">དེའི་ཚེ་མཉན་དུ་ཡོད་པ་ན། </s>
  </p>
  <p id="3676">
    <s id="3676:1">ཁྱིམ་བདག་ཕྱུག་ཅིང་ནོར་མང་ལ་ལོངས་སྤྱོད་ཆེ་བ་ཡོངས་སུ་འཛིན་པ་ཡངས་ཤིང་རྒྱ་ཆེ་བ། རྣམ་ཐོས་ཀྱི་བུའི་ནོར་དང་ལྡན་པ། རྣམ་ཐོས་ཀྱི་བུའི་ནོར་དང་འགྲན་པ་ཞིག་གནས་པ་དེས་</s>
    <s id="3676:2">ཐབས་ཟླར་བབ་པ་ལས་ཆུང་མ་བླངས་ནས</s>
  </p>
  <p id="3677">
    <s id="3677:1">དེ་དེ་དང་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་པ་ལས། ཕྱི་ཞིག་ན་དེའི་ཆུང་མ་ལ་བུ་ཆགས་ནས། </s>
  </p>
  <p id="3678">
    <s id="3678:1">དེ་ཟླ་བ་དགུའམ། བཅུ་ལོན་པ་དང་། ཁྱེའུ་གཟུགས་བཟང་ཞིང་བལྟ་ན་</s>
  </p>
  <p id="3679">
    <s id="3679:1">སྡུག་ལ་མཛེས་པ་མདོག་བཟང་བ། གསེར་གྱི་མདོག་ཅན་མགོ་བོ་གདུགས་ལྟར་འདུག་པ། ལག་པ་རིང་བ་དཔྲལ་བའི་དབྱེས་ཆེ་བ་སྣ་མཐོ་བ། སྣ་ལེགས་པ། སྨིན་མ་སྟུག་པ་ཞིག་བཙས་ཏེ</s>
  </p>
  <p id="3680">
    <s id="3680:1">དེའི་བཙས་སྟོན་རྒྱས་པར་བྱས་ཏེ། </s>
  </p>
  <p id="3681">
    <s id="3681:1">ཁྱེའུ་འདིའི་མིང་ཅི་སྐད་གདགས་ཞེས་མིང་འདོགས་པར་བྱེད་དེ། </s>
  </p>
  <p id="3682">
    <s id="3682:1">ཁྱེའུ་འདི་མཆོག་ཏུ་བྱད་གཟུགས་མཛེས་ཏེ། </s>
  </p>
  <p id="3683">
    <s id="3683:1">བྱད་གཟུགས་མིའམ་ཅི་དང་འདྲ་བས་ན། </s>
  </p>
  <p id="3684">
    <s id="3684:1">ཁྱེའུ་འདིའི་མིང་མི་འམ་ཅི་ཞེས་གདགས་སོ་ཞེས་ཟེར་རོ། །</s>
  </p>
  <p id="3685">
    <s id="3685:1">དེ་ནས་ཁྱེའུ་མི་འམ་ཅི་འོ་མ་དང་། ཞོ་དང་། མར་དང་། ཞུན་མར་དང་། མར་གྱི་ཉིང་གུས་བསྐྱེད་བསྲིངས་ཏེ། </s>
  </p>
  <p id="3686">
    <s id="3686:1">མཚོའི་ནང་<ref folio="F.31.b"/>གི་པད་མ་བཞིན་དུ་སྐྱེ་དྲག་པར་གྱུར་ཏོ། །</s>
  </p>
  <p id="3687">
    <s id="3687:1">དེ་གང་གི་ཚེ་ཆེར་སྐྱེས་པ་དེའི་ཚེ། ཡི་གེ་དང་། ཁོང་རྩིས་དང་། ཤོད་དགོད་པ་དང་། ལག་རྩིས་དང་། དབྱུང་བ་དང་། སྦ་བ་དང་། དགྲམ་པ་དང་། གོས་བརྟག་པ་དང་། ནོར་བུ་བརྟག་པ་དང་། རིན་པོ་ཆེ་བརྟག་པ་དང་། སྤོས་བརྟག་པ་དང་། སྨན་བརྟག་པ་དང་། གླང་པོ་ཆེ་བརྟག་པ་དང་། རྟ་བརྟག་པ་དང་། གོ་མཚོན་བརྟག་པ་བསླབས་ཏེ། </s>
  </p>
  <p id="3688">
    <s id="3688:1">ཡི་གེ་མཁས་པ་དང་། ཀློག་མཁས་པ་དང་། མཛངས་པ་དང་། བྱ་བ་ལ་གསལ་བ་དང་། ཡིད་གཞུངས་པ་དང་། བརྟག་པ་རྣམ་པ་བརྒྱད་ལ་བྱང་བར་གྱུར་ཏོ། །</s>
  </p>
  <p id="3689">
    <s id="3689:1">དེ་ནས་གྲོང་ཁྱེར་ཆེན་པོ་དྲུག་པོ་ཐམས་ཅད་དུ་དེའི་གྲགས་པ་རྒྱས་པར་གྱུར་ཏེ། </s>
  </p>
  <p id="3690">
    <s id="3690:1">མཉན་དུ་ཡོད་པ་ན། </s>
  </p>
  <p id="3691">
    <s id="3691:1">ཁྱིམ་བདག་ཆེ་གེ་མོའི་བུ་བྱད་གཟུགས་མི་འམ་ཅི་དང་འདྲ་བ་ཞིག་སྐྱེས་སོ་ཞེས་གྲགས་སོ། །</s>
  </p>
  <p id="3692">
    <s id="3692:1">དེ་ནས་དེ་ཐོས་མ་ཐག་ཏུ་སྐྱེ་བོ་ཕལ་པོ་ཆེ་ཡ་མཚན་དུ་གྱུར་ཏེ། </s>
  </p>
  <p id="3693">
    <s id="3693:1">དེ་བལྟ་བའི་ཕྱིར་དོང་ངོ་། །</s>
  </p>
  <p id="3694">
    <s id="3694:1">དེ་ནས་དེ་བྱད་གཟུགས་ཀྱིས་རྒྱགས་པས་དྲེགས་ནས་སུ་ལ་ཡང་ཕྱག་མི་འཚལ། </s>
  </p>
  <p id="3695">
    <s id="3695:1">སུ་ལ་ཡང་མི་ལྡང་སྟེ། </s>
  </p>
  <p id="3696">
    <s id="3696:1">བྱད་གཟུགས་ང་དང་མཚུངས་པ་མེད་དོ་སྙམ་མོ། །</s>
  </p>
  <p id="3697">
    <s id="3697:1">དེ་ནས་དེའི་ཕ་མ་གཉིས་ཀྱིས་བསམས་པ། འདིའི་ང་རྒྱལ་བསལ་དགོས་ཏེ། </s>
  </p>
  <p id="3698">
    <s id="3698:1">འདི་ལ་བཅོམ་ལྡན་འདས་བསྟན་པར་བྱའོ་སྙམ་ནས་སྨྲས་པ། </s>
    <s id="3698:2">བུ་སུ་ཡང་ང་དང་མཚུངས་པ་མེད་དོ་སྙམ་དུ་བྱད་གཟུགས་ཀྱིས་རྒྱགས་པས་དྲེགས་པར་མ་བྱེད་ཅིག །</s>
  </p>
  <p id="3699">
    <s id="3699:1">བུ་ཁྱོད་ཀྱིས་བཅོམ་ལྡན་འདས་མ་མཐོང་སྟེ། </s>
  </p>
  <p id="3700">
    <s id="3700:1">ཁྱོད་ནི་དེའི་བརྒྱའི་ཆར་ཡང་ཉེ་བར་མི་ཕོད། </s>
  </p>
  <p id="3701">
    <s id="3701:1">སྟོང་གི་ཆར་ཡང་ཉེ་བར་མི་ཕོད། </s>
  </p>
  <p id="3702">
    <s id="3702:1">འབུམ་གྱི་ཆར་ཡང་ཉེ་བར་མི་ཕོད་དོ་ཞེས་བྱས་སོ། །</s>
  </p>
  <p id="3703">
    <s id="3703:1">དེ་ནས་དེ་ཐོས་མ་ཐག་ཏུ་དེ་ཡ་མཚན་དུ་གྱུར་ཏོ། །</s>
  </p>
  <p id="3704">
    <s id="3704:1">བདག་པས་དགེ་སྦྱོང་གཽ་ཏ་མ་ཆེས་གཟུགས་བཟང་ཞིང་བལྟ་ན་སྡུག་ལ་མཛེས་པ་བལྟ་སྙམ་ནས། </s>
  </p>
  <p id="3705">
    <s id="3705:1">སྐྱེ་བོ་མང་པོས་གཡོག་བྱས་ཏེ། </s>
  </p>
  <p id="3706">
    <s id="3706:1">བཅོམ་ལྡན་འདས་ག་ལ་བ་དེར་སོང་ངོ་། །</s>
  </p>
  <p id="3707">
    <s id="3707:1">ཁྱེའུ་དེས་ཐག་རིང་པོ་ཞིག་ནས་སངས་རྒྱས་བཅོམ་ལྡན་འདས་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ལེགས་པར་བརྒྱན་ཅིང་སྤ་བར་བྱས་པ། མེ་ལུས་ཀྱི་དབྱིབས་སུ་འདུག་པ་ལྟ་བུ། </s>
    <s id="3707:2">མེ་ལྕེ་མར་གྱིས་བཏབ་པ་ལྟ་བུ། </s>
    <s id="3707:3">མར་མེ་གསེར་གྱི་སྣོད་དུ་བཞག་པ་ལྟ་བུ་</s>
    <s id="3707:4">མཆོད་སྡོང་རིན་པོ་ཆེ་སྣ་ཚོགས་ཀྱིས་སྤྲས་པ་ལྟ་བུ། <ref folio="F.32.a"/></s>
    <s id="3707:5">བློ་གསལ་ཞིང་དྲི་མ་མེད་ལ་རྣམ་པར་དག་པ་དང་ལྡན་པའི་སངས་རྒྱས་བཅོམ་ལྡན་འདས་མཐོང་ངོ་། །</s>
  </p>
  <p id="3708">
    <s id="3708:1">མཐོང་ནས་ཀྱང་དེའི་བྱད་གཟུགས་ཀྱིས་རྒྱགས་པས་དྲེགས་པ་དེ་མེད་པར་གྱུར་ཏོ། །</s>
  </p>
  <p id="3709">
    <s id="3709:1">དེ་ནས་དེ་བཅོམ་ལྡན་འདས་ལ་ཤིན་ཏུ་དགའ་བར་གྱུར་ཏོ། །</s>
  </p>
  <p id="3710">
    <s id="3710:1">དགའ་བར་གྱུར་ནས། </s>
  </p>
  <p id="3711">
    <s id="3711:1">བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="3712">
    <s id="3712:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="3713">
    <s id="3713:1">ཆོས་མཉན་པའི་ཕྱིར་སྤྱན་སྔར་འདུག་གོ། །</s>
  </p>
  <p id="3714">
    <s id="3714:1">དེ་ནས་བཅོམ་ལྡན་འདས་ཀྱིས་དེའི་བསམ་པ་དང་། བག་ལ་ཉལ་དང་། ཁམས་དང་། ཤེས་པ་དང་། རང་བཞིན་ཐུགས་སུ་ཆུད་ནས། </s>
  </p>
  <p id="3715">
    <s id="3715:1">དེ་དང་འཐུན་པའི་ཆོས་བསྟན་ཏེ། </s>
  </p>
  <p id="3716">
    <s id="3716:1">དེས་ན་ཁྱེའུ་མི་འམ་ཅིས་སྟན་དེ་ཉིད་ལ་འདུག་བཞིན་དུ། འཇིག་ཚོགས་ལ་ལྟ་བའི་རིའི་རྩེ་མོ་མཐོན་པོ་ཉི་ཤུ་ཡེ་ཤེས་རྡོ་རྗེས་བཅོམ་ནས། </s>
  </p>
  <p id="3717">
    <s id="3717:1">རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ། </s>
  </p>
  <p id="3718">
    <s id="3718:1">དེས་བདེན་པ་མཐོང་ནས་ཕ་མ་གཉིས་ལ་གསོལ་ཏེ། </s>
  </p>
  <p id="3719">
    <s id="3719:1">བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ནས། </s>
  </p>
  <p id="3720">
    <s id="3720:1">དེས་ཀྱང་བརྩོན་པ་དང་། བསྒྲུབ་པ་དང་། འབད་པས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="3721">
    <s id="3721:1">དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="3722">
    <s id="3722:1">དེ་ནས་དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་གསོལ་པ། བཙུན་པ་བཅོམ་ལྡན་འདས་ཀྱིས་ཁྱེའུ་དེའི་བྱད་གཟུགས་ཀྱིས་རྒྱགས་པ་བསལ་ནས། </s>
  </p>
  <p id="3723">
    <s id="3723:1">གཡུང་དྲུང་གི་མཐར་ཐུག་པ་གྲུབ་པ་དང་། བདེ་བའི་མྱ་ངན་ལས་འདས་པ་ལ་བཞག་པ་ལ་གཟིགས། </s>
  </p>
  <p id="3724">
    <s id="3724:1">བཅོམ་ལྡན་འདས་ཀྱིས་བཀའ་སྩལ་པ། ད་ལྟར་འབའ་ཞིག་མ་ཡིན་ཏེ། </s>
  </p>
  <p id="3725">
    <s id="3725:1">འདས་པའི་དུས་ན་ཡང་ངས་འདིའི་བྱད་གཟུགས་ཀྱིས་རྒྱགས་པ་བསལ་ནས། </s>
  </p>
  <p id="3726">
    <s id="3726:1">ཇི་ལྟར་བསམ་གཏན་བཞི་དང་། མངོན་པར་ཤེས་པ་ལྔ་ལ་གནས་པར་བྱས་པ་དེ་ཉོན་ཅིག །</s>
  </p>
  <p id="3727">
    <s id="3727:1">དགེ་སློང་དག་སྔོན་བྱུང་བ་འདས་པའི་དུས་ན། </s>
  </p>
  <p id="3728">
    <s id="3728:1">གྲོང་ཁྱེར་བཱ་རཱ་ཎ་སཱི་ན་བྲམ་ཟེ་ཞིག་གནས་པ་དེས། </s>
  </p>
  <p id="3729">
    <s id="3729:1">ཐབས་ཟླར་བབ་པ་ལས་ཆུང་མ་བླངས་ནས། </s>
  </p>
  <p id="3730">
    <s id="3730:1">དེ་དེ་དང་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་པ་ལས། </s>
    <s id="3730:2">ཕྱི་ཞིག་ན་དེའི་ཆུང་མ་ལ་བུ་ཆགས་ནས། </s>
  </p>
  <p id="3731">
    <s id="3731:1">དེ་ཟླ་བ་དགུའམ་བཅུ་ལོན་པ་དང་། བུ་གཟུགས་བཟང་ཞིང་བལྟ་ན་སྡུག་ལ་མཛེས་པ་ཞིག་བཙས་ནས། </s>
  </p>
  <p id="3732">
    <s id="3732:1">དེ་འོ་མ་དང་། ཞོ་དང་མར་<ref folio="F.32.b"/>དང་། ཞུན་མར་དང་། མར་གྱི་ཉིང་གུས་བསྐྱེད་བསྲིངས་ཏེ། </s>
  </p>
  <p id="3733">
    <s id="3733:1">དེ་གང་གི་ཚེ་ཆེར་སྐྱེས་པ་དེའི་ཚེ། བྱད་གཟུགས་ཀྱིས་རྒྱགས་པས་དྲེགས་ནས། </s>
  </p>
  <p id="3734">
    <s id="3734:1">སུ་ལ་ཡང་གསོང་པོར་སྨྲ་བ་དང་། ཕྱག་འཚལ་བ་དང་། ལྡང་བ་མི་བྱེད་དོ། །</s>
  </p>
  <p id="3735">
    <s id="3735:1">དེ་ནས་དེའི་ཚེ་ཕ་མ་གཉིས་ཀྱིས་བསམས་པ། </s>
    <s id="3735:2">འདིའི་བྱད་གཟུགས་ཀྱིས་རྒྱགས་པ་བསལ་དགོས་སོ། །</s>
  </p>
  <p id="3736">
    <s id="3736:1">དེ་ལྟར་མ་བྱས་ན་འདི་ཞི་བར་མི་འགྱུར་རོ་སྙམ་མོ། །</s>
  </p>
  <p id="3737">
    <s id="3737:1">དེའི་ཚེ་བཱ་རཱ་ཎ་སཱིའི་ས་ཕྱོགས་ཞིག་ན། </s>
  </p>
  <p id="3738">
    <s id="3738:1">དྲང་སྲོང་མངོན་པར་ཤེས་པ་ལྔ་དང་ལྡན་པ། རྫུ་འཕྲུལ་ཆེ་ཞིང་མཐུ་ཆེ་བ་ཞིག་གནས་ཏེ། </s>
  </p>
  <p id="3739">
    <s id="3739:1">དེ་ནས་བྲམ་ཟེ་དེས་དྲང་སྲོང་དེ་ལ་གསོལ་པ། </s>
    <s id="3739:2">ཁྱེའུ་འདི་བྱད་གཟུགས་ཀྱིས་རྒྱགས་པས་དྲེགས་ནས། </s>
  </p>
  <p id="3740">
    <s id="3740:1">སུ་ལ་ཡང་གསོང་པོར་སྨྲ་བ་དང་། ཕྱག་འཚལ་བ་དང་ལྡང་བ་ཡང་མི་བགྱིད་ཀྱིས། </s>
    <s id="3740:2">ཁྱོད་ཀྱིས་དེའི་བྱད་གཟུགས་ཀྱིས་རྒྱགས་པ་བསལ་དུ་གསོལ་ཞེས་བྱས་སོ། །</s>
  </p>
  <p id="3741">
    <s id="3741:1">དེ་ནས་དྲང་སྲོང་དེས་བྲམ་ཟེ་དེ་ལ་ཅང་མི་སྨྲ་བས་ཁས་བླངས་སོ། །</s>
  </p>
  <p id="3742">
    <s id="3742:1">དེ་ནས་བྲམ་ཟེ་དེ་དྲང་སྲོང་དེའི་ཐད་ནས་སོང་ནས། </s>
  </p>
  <p id="3743">
    <s id="3743:1">བུ་ལ་སྨྲས་པ་བུ་ཁྱོད་བྱད་གཟུགས་བདག་དང་མཚུངས་པ་མེད་དོ་སྙམ་དུ་བྱད་གཟུགས་ཀྱིས་རྒྱགས་པར་མ་བྱེད་ཅིག །</s>
  </p>
  <p id="3744">
    <s id="3744:1">དཀའ་ཐུབ་ཀྱི་གནས་ཆེ་གེ་མོ་ཞིག་ན་དྲང་སྲོང་ཞིག་གནས་ཏེ། </s>
  </p>
  <p id="3745">
    <s id="3745:1">དེ་ལ་ནི་ཁྱོད་ཀྱི་བྱད་གཟུགས་ཀྱིས་བརྒྱའི་ཆར་ཡང་ཉེ་བར་མི་ཕོད། </s>
  </p>
  <p id="3746">
    <s id="3746:1">སྟོང་གི་ཆར་ཡང་ཉེ་བར་མི་ཕོད། </s>
  </p>
  <p id="3747">
    <s id="3747:1">འབུམ་གྱི་ཆར་ཡང་ཉེ་བར་མི་ཕོད་དོ་ཞེས་བྱས་སོ། །</s>
  </p>
  <p id="3748">
    <s id="3748:1">དེ་ནས་དེ་ཡ་མཚན་དུ་གྱུར་ཏོ། །</s>
  </p>
  <p id="3749">
    <s id="3749:1">དེ་ཡ་མཚན་དུ་གྱུར་ནས། </s>
  </p>
  <p id="3750">
    <s id="3750:1">དྲང་སྲོང་དེ་ག་ལ་འདུག་པ་དེར་སོང་སྟེ། </s>
  </p>
  <p id="3751">
    <s id="3751:1">དྲང་སྲོང་དེས་ཁྱེའུ་དེ་མཐོང་ནས་དེས་ཁྱེའུ་དེ་བས་ཆེས་བྱད་གཟུགས་བཟང་བར་བདག་ཉིད་སྤྲུལ་ཏོ། །</s>
  </p>
  <p id="3752">
    <s id="3752:1">དེ་ནས་ཁྱེའུ་དེས་ཐག་རིང་པོ་ཞིག་ནས་དྲང་སྲོང་དེ་ཆེས་གཟུགས་བཟང་བ་དང་། ཆེས་བལྟ་ན་སྡུག་པ་དང་ཆེས་མཛེས་པ་མཐོང་ངོ་། །</s>
  </p>
  <p id="3753">
    <s id="3753:1">མཐོང་ནས་ཀྱང་དེའི་བྱད་གཟུགས་ཀྱིས་རྒྱགས་པ་མེད་པར་གྱུར་ཏེ། </s>
  </p>
  <p id="3754">
    <s id="3754:1">དྲང་སྲོང་དེ་ལ་ཡང་དགའ་བར་གྱུར་ཏོ། །</s>
  </p>
  <p id="3755">
    <s id="3755:1">དགའ་བར་གྱུར་ནས། </s>
  </p>
  <p id="3756">
    <s id="3756:1">དྲང་སྲོང་དེ་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="3757">
    <s id="3757:1">དེའི་རྐང་པ་ལ་མགོ་བོས་ཕྱག་འཚལ་ཏེ། </s>
  </p>
  <p id="3758">
    <s id="3758:1">ཆོས་མཉན་པའི་ཕྱིར་མདུན་དུ་འདུག་གོ། །</s>
  </p>
  <p id="3759">
    <s id="3759:1">དེ་ནས་དེས་དེ་དང་འཐུན་པའི་ཆོས་བསྟན་ཏེ། </s>
  </p>
  <p id="3760">
    <s id="3760:1">དེ་ནས་ཁྱེའུ་དེ་དྲང་སྲོང་དེ་ཉིད་ལས་རབ་ཏུ་བྱུང་ངོ་། །</s>
  </p>
  <p id="3761">
    <s id="3761:1">དེ་རབ་ཏུ་བྱུང་ནས་བསམ་<ref folio="F.33.a"/>གཏན་བཞི་དང་། མངོན་པར་ཤེས་པ་ལྔ་བསྐྱེད་དོ། །</s>
  </p>
  <p id="3762">
    <s id="3762:1">དགེ་སློང་དག་ཇི་སྙམ་དུ་སེམས། </s>
    <s id="3762:2">དེའི་ཚེ་དྲང་སྲོང་དུ་གྱུར་པ་བྱང་ཆུབ་སེམས་དཔའི་སྤྱོད་པ་ལ་གནས་པ་གང་ཡིན་པ་དེ་ནི་ང་ཉིད་ཡིན་ནོ། །</s>
  </p>
  <p id="3763">
    <s id="3763:1">དེའི་ཚེ་ཁྱེའུ་དེ་ཉིད་དུ་གྱུར་པ་གང་ཡིན་པ་དེ་ནི་ཁྱེའུ་མི་འམ་ཅི་འདི་ཁོ་ན་ཡིན་ཏེ། </s>
  </p>
  <p id="3764">
    <s id="3764:1">དེའི་ཚེ་ཡང་ངས་འདིའི་བྱད་གཟུགས་ཀྱིས་རྒྱགས་པ་བསལ་ནས། </s>
  </p>
  <p id="3765">
    <s id="3765:1">བསམ་གཏན་བཞི་དང་། མངོན་པར་ཤེས་པ་ལྔ་ལ་གནས་པར་བྱས་སོ། །</s>
  </p>
  <p id="3766">
    <s id="3766:1">ད་ལྟར་ཡང་ངས་འདིའི་བྱད་གཟུགས་ཀྱིས་རྒྱགས་པ་བསལ་ནས། </s>
  </p>
  <p id="3767">
    <s id="3767:1">གཡུང་དྲུང་གི་མཐར་ཐུག་པ་གྲུབ་པ་དང་། བདེ་བའི་མྱ་ངན་ལས་འདས་པ་ལ་བཞག་གོ། །</s>
  </p>
  <p id="3768">
    <s id="3768:1">གཞན་ཡང་ཡང་དག་པར་རྫོགས་པའི་སངས་རྒྱས་འོད་སྲུང་གི་གསུང་རབ་ལ་འདི་རབ་ཏུ་བྱུང་སྟེ། </s>
  </p>
  <p id="3769">
    <s id="3769:1">དེར་འདིས་ཚེ་གཅིག་ཏུ་ཚངས་པར་སྤྱོད་པ་སྤྱད་ནས། </s>
  </p>
  <p id="3770">
    <s id="3770:1">དབང་པོ་རྣམས་ཡོངས་སུ་སྨིན་པར་བྱས་པས་ན། </s>
  </p>
  <p id="3771">
    <s id="3771:1">དེའི་ཕྱིར་ད་ལྟར་རྣམ་པར་གྲོལ་བར་གྱུར་ཏོ།། །།</s>
  </p>
  <p id="3772">
    <s id="3772:1">མི་འམ་ཅི་གཉིས་པ་ནི། </s>
    <s id="3772:2">གླེང་གཞི་ཡུལ་སེར་སྐྱའི་གནས་ན་བཞུགས་ཏེ། </s>
  </p>
  <p id="3773">
    <s id="3773:1">དེར་གང་གི་ཚེ་བཅོམ་ལྡན་འདས་ཀྱིས་ཡབ་དང་། སྲས་མཇལ་བར་མཛད་པ་དེའི་ཚེ། བཅོམ་ལྡན་འདས་ཀྱིས། ཉི་མ་གཅིག་ནི་རྒྱལ་པོ་ཟས་གཙང་གི་དེར་བཤོས་གསོལ་ཏོ། །</s>
  </p>
  <p id="3774">
    <s id="3774:1">ཕྱི་ཉིན་ནི་བཙུན་མོའི་འཁོར་དུ་བཤོས་གསོལ་ཏོ། །</s>
  </p>
  <p id="3775">
    <s id="3775:1">དེར་གང་གི་ཚེ་བཅོམ་ལྡན་འདས་བཙུན་མོའི་འཁོར་དུ་བཤོས་གསོལ་ནས། </s>
  </p>
  <p id="3776">
    <s id="3776:1">སླར་གཤེགས་པ་དེའི་ཚེ། གྲགས་འཛིན་མ་ཁང་ཐོག་ཏུ་སོང་ནས། </s>
  </p>
  <p id="3777">
    <s id="3777:1">བཅོམ་ལྡན་འདས་ལ་བལྟ་ཞིང་འདུག་གོ། །</s>
  </p>
  <p id="3778">
    <s id="3778:1">དེ་ནས་གང་གིས་སྐབས་སུ་མི་མཐོང་བར་གྱུར་པ་དེའི་སྐབས་སུ། ཁང་ཐོག་ནས་མཆོངས་ནས་</s>
  </p>
  <p id="3779">
    <s id="3779:1">སངས་རྒྱས་ཀྱི་མཐུས་ས་གཞི་སྟན་ཤིང་བལ་གྱི་ནང་ཚང་ཅན་འདྲ་བར་བསྒྱུར་ཏེ</s>
  </p>
  <p id="3780">
    <s id="3780:1">ཅི་ནས་དེ་ལ་ཅུང་ཟད་ཀྱང་མི་གནོད་པར་མཛད་དོ། །</s>
  </p>
  <p id="3781">
    <s id="3781:1">དེ་ནས་སྐབས་དེ་རྣམས་དགེ་སློང་རྣམས་ཀྱིས་ཐོས་ནས། </s>
  </p>
  <p id="3782">
    <s id="3782:1">དགེ་སློང་རྣམས་ཀྱིས་སངས་རྒྱས་བཅོམ་ལྡན་འདས་ལ་གསོལ་པ། </s>
    <s id="3782:2">བཙུན་པ་གྲགས་འཛིན་མས་བཅོམ་ལྡན་འདས་ཀྱི་སླད་དུ། རང་གི་སྲོག་བཏང་བ་ལ་གཟིགས། </s>
  </p>
  <p id="3783">
    <s id="3783:1">བཅོམ་ལྡན་འདས་ཀྱིས་བཀའ་སྩལ་པ། ད་ལྟར་འབའ་ཞིག་མ་ཡིན་ཏེ། </s>
  </p>
  <p id="3784">
    <s id="3784:1">འདས་པའི་དུས་ན་ཡང་ངའི་<ref folio="F.33.b"/>ཕྱིར་འདིས་ཅི་ལྟར་རང་གི་སྲོག་བཏང་བ་དེ་ཉོན་ཅིག །</s>
  </p>
  <p id="3785">
    <s id="3785:1">དགེ་སློང་དག་སྔོན་བྱུང་བ་འདས་པའི་དུས་ན། </s>
  </p>
  <p id="3786">
    <s id="3786:1">གྲོང་ཁྱེར་བཱ་རཱ་ཎ་སཱི་ན། རྒྱལ་པོ་ཚངས་པས་བྱིན་རྒྱལ་པོ་བྱེད་དོ། །</s>
  </p>
  <p id="3787">
    <s id="3787:1">དེ་ནས་ཕྱི་ཞིག་ན་རྒྱལ་པོ་ཚངས་པས་བྱིན་གྱིས་དཔུང་གི་ཚོགས་ཡན་ལག་བཞི་གོ་བསྐོན་ནས། </s>
  </p>
  <p id="3788">
    <s id="3788:1">རི་དགས་བཤོར་དུ་སོང་བ་ལས། </s>
    <s id="3788:2">དེ་རྟ་ཁ་མ་ཐུབ་ནས། </s>
  </p>
  <p id="3789">
    <s id="3789:1">དཔུང་གི་ཚོགས་ཀྱང་ལོགས་ཤིག་ཏུ་ལུས། </s>
  </p>
  <p id="3790">
    <s id="3790:1">རྒྱལ་པོ་ཡང་ལོགས་ཤིག་ཏུ་སོང་སྟེ། </s>
  </p>
  <p id="3791">
    <s id="3791:1">དེ་དཔུང་དང་བྲལ་ནས་ལུས་ངལ་བ་དང་། ལུས་སྡུག་བསྔལ་བ་དང་། ལུས་ཞིག་པར་གྱུར་ཏེ་ནགས་ཁྲོད་ཅིག་ཏུ་ཞུགས་ཏེ་འདུག་གོ། །</s>
  </p>
  <p id="3792">
    <s id="3792:1">ནགས་ཁྲོད་དེ་ན་མིའམ་ཅི་ཞིག་མི་འམ་ཅི་མོ་དང་ལྷན་ཅིག་ཏུ་པི་ཝང་ཐོགས་ཏེ་རྩེ་ཞིང་དགའ་ལ་དགའ་མགུར་སྤྱོད་དོ། །</s>
  </p>
  <p id="3793">
    <s id="3793:1">དེ་ནས་རྒྱལ་པོ་དེས་དེ་མཐོང་ནས། </s>
  </p>
  <p id="3794">
    <s id="3794:1">མཐོང་མ་ཐག་ཏུ་རྒྱལ་པོ་དེ་མི་འམ་ཅི་མོ་དེ་ལ་ཤིན་ཏུ་ཆགས་པར་གྱུར་ཏོ། །</s>
  </p>
  <p id="3795">
    <s id="3795:1">དེ་འདོད་ཆགས་ཀྱི་དབང་དུ་གྱུར་ནས། </s>
  </p>
  <p id="3796">
    <s id="3796:1">མི་འམ་ཅི་དེ་དུག་མདས་གནད་དུ་བསྣུན་ཏེ། </s>
  </p>
  <p id="3797">
    <s id="3797:1">དེ་ས་ཕྱོགས་དེ་ཉིད་དུ་ཤིའོ། །</s>
  </p>
  <p id="3798">
    <s id="3798:1">དེ་ནས་རྒྱལ་པོ་དེས་མི་འམ་ཅི་དེ་བསད་པའི་འོག་ཏུ་མིའམ་ཅི་མོའི་ཐད་དུ་སོང་སྟེ། </s>
  </p>
  <p id="3799">
    <s id="3799:1">སྨྲས་པ། </s>
    <s id="3799:2">བཟང་མོ་ཚུར་ཤོག་བདག་ཅག་གཉིས་དགའ་མགུར་སྤྱད་པར་བྱའོ། །</s>
  </p>
  <p id="3800">
    <s id="3800:1">མིའམ་ཅི་མོས་སྨྲས་པ། </s>
    <s id="3800:2">ཁྱིམ་ཐབ་ཤི་བའི་རོ་མདུན་ན་འདུག་བཞིན་དུ་བདག་ཅི་ལྟར་ཁྱོད་དང་དགའ་མགུར་སྤྱོད་པར་བྱ། </s>
  </p>
  <p id="3801">
    <s id="3801:1">རེ་ཞིག་འདིའི་རུས་བུ་ལ་མཆོད་པ་བྱས་ནས། </s>
  </p>
  <p id="3802">
    <s id="3802:1">དེའི་འོག་ཏུ་ཁྱོད་ཅི་ལྟར་འདོད་པ་བཞིན་དུ་བྱའོ་ཞེས་སྨྲས་ནས། </s>
  </p>
  <p id="3803">
    <s id="3803:1">དེས་ཤིང་རྣམས་བསྡུས་ཏེ། </s>
  </p>
  <p id="3804">
    <s id="3804:1">སྤུངས་པའི་སྟེང་དུ་མི་འམ་ཅིའི་རུས་བུ་དེ་བཞག་ནས་མེ་བཏང་སྟེ། </s>
  </p>
  <p id="3805">
    <s id="3805:1">ཕྱོགས་གཅིག་ཏུ་འདུག་གོ། །</s>
  </p>
  <p id="3806">
    <s id="3806:1">དེ་ནས་གང་གི་ཚེ་རུས་བུ་དེ་བསྲེགས་པའི་ཤིང་དེ་དག་ལ་མེ་འབར་བར་གྱུར་པ་དེའི་ཚེ། མི་འམ་ཅི་མོ་དེ་ཉིད་མེའི་ནང་དུ་མཆོངས་ནས། </s>
  </p>
  <p id="3807">
    <s id="3807:1">དེ་དེར་ཤིའོ། །</s>
  </p>
  <p id="3808">
    <s id="3808:1">དེ་ནས་རྒྱལ་པོ་ཆེན་པོ་དེ་རེ་ཐག་ཆད་ནས། </s>
  </p>
  <p id="3809">
    <s id="3809:1">དེའི་ཚེ་ཚིགས་སུ་བཅད་དེ་སྨྲས་པ། </s>
    <s id="3809:2">བདག་གིས་དོན་གཞན་བསམ་བསམ་ནས། །</s>
  </p>
  <p id="3810">
    <s id="3810:1">ལོག་པར་གཞན་དུ་གྱུར་གྱིས་མེད། །</s>
  </p>
  <p id="3811">
    <s id="3811:1">མི་འམ་ཅི་མོ་སྤྱད་སྙམ་ནས། །</s>
  </p>
  <p id="3812">
    <s id="3812:1">བདག་གིས་སྲོག་ཆགས་གཉིས་བསད་དོ། །</s>
  </p>
  <p id="3813">
    <s id="3813:1">དགེ་སློང་དག་ཇི་སྙམ་དུ་སེམས། </s>
    <s id="3813:2">དེའི་ཚེ་མིའམ་ཅིར་གྱུར་པ། བྱང་ཆུབ་སེམས་དཔའི་སྤྱོད་པ་ལ་གནས་པ་གང་<ref folio="F.34.a"/>ཡིན་པ་དེ་ནི་ང་ཉིད་ཡིན་ནོ། །</s>
  </p>
  <p id="3814">
    <s id="3814:1">དེའི་ཚེ་མི་འམ་ཅི་མོར་གྱུར་པ་གང་ཡིན་པ་དེ་ནི་གྲགས་འཛིན་མ་འདི་ཁོ་ན་ཡིན་ཏེ། </s>
  </p>
  <p id="3815">
    <s id="3815:1">དེའི་ཚེ་ཡང་འདིས་ངའི་ཕྱིར་བདག་ཉིད་ཡོངས་སུ་བཏང་ལ། ད་ལྟར་ཡང་འདིས་ངའི་ཕྱིར་བདག་ཉིད་ཡོངས་སུ་བཏང་ངོ་། །</s>
  </p>
  <p id="3816">
    <s id="3816:1">ལས་བརྒྱ་ཐམ་པ་ལས་སྡོམ་གྱི་ཚིགས་སུ་བཅད་པ་བདུན་པ་རྫོགས་སོ།། །།</s>
  </p>
  <p id="3817">
    <s id="3817:1">ལས་བརྒྱ་ཐམ་པ། བམ་པོ་སུམ་ཅུ་པ། </s>
    <s id="3817:2">སྡོམ་ནི། གང་པོ་མཆོད་སྦྱིན་ལེ་ལོ་ཅན། །མགོན་མེད་དང་ནི་ཉམ་ཆུང་བ། །པད་མ་གཉིས་དང་ལྟ་བ་དང་། །རིན་ཆེན་ནོར་དང་སྟོབས་ཕྲོག་པ། །གང་པོ་དང་ནི་དོན་གཟིགས་དང་། །སྟོབས་བརྩོན་རྩལ་དང་མྱ་ངན་མེད། །</s>
  </p>
  <p id="3818">
    <s id="3818:1">འཐུན་མཛད་དང་ནི་པད་མ་ཡི། །བླ་མ་གཉིས་དང་ལེགས་མཐོང་དང་། །རིན་ཆེན་གཙུག་ཏོར་ཆུ་རླབས་དང་། །རྣམ་པར་རྒྱལ་བ་ཐ་མའོ། །</s>
  </p>
  <p id="3819">
    <s id="3819:1">ཞེས་བྱ་བ་ནི་སྡོམ་གྱི་ཚིགས་སུ་བཅད་པའོ། །</s>
  </p>
  <p id="3820">
    <s id="3820:1">གང་པོ་ཞེས་བྱ་བ་ནི། </s>
    <s id="3820:2">གླེང་གཞི་རྒྱལ་པོའི་ཁབ་ན་བཞུགས་ཏེ། </s>
  </p>
  <p id="3821">
    <s id="3821:1">དེའི་ཚེ་ལྷོ་ཕྱོགས་ཀྱི་རི་བོའི་ལྗོངས་ན། </s>
  </p>
  <p id="3822">
    <s id="3822:1">རི་བྲགས་ཀྱི་གྲོང་ཞིག་ན་བྲམ་ཟེ་ཆེ་ཞིང་མཐོ་བ་ཕྱུག་ཅིང་ནོར་མང་ལ་ལོངས་སྤྱོད་ཆེ་བ། </s>
    <s id="3822:2">ཡོངས་སུ་འཛིན་པ་ཡངས་ཤིང་རྒྱ་ཆེ་བ་རྣམ་ཐོས་ཀྱི་བུའི་ནོར་དང་མཉམ་པ། རྣམ་ཐོས་ཀྱི་བུའི་ནོར་དང་འགྲན་པ། </s>
    <s id="3822:3">བྱམས་པའི་རང་བཞིན་ཅན། སྙིང་རྗེ་དང་ལྡན་པ། སེམས་ཅན་ལ་མཉེས་གཤིན་པ་སེམས་ཅན་ཐམས་ཅད་ལ་སྙིང་བརྩེ་བ། </s>
    <s id="3822:4">གང་པོ་ཞེས་བྱ་བ་ཞིག་གནས་ཏེ</s>
  </p>
  <p id="3823">
    <s id="3823:1">དེ་ནི་ཁྱིམ་ན་གནས་པ་དང་། རབ་ཏུ་བྱུང་བ་རྣམས་དང་། སློང་བ་ཐམས་ཅད་ལ་གཏོང་ཞིང་སྡུད་པར་བྱེད་དོ། །</s>
  </p>
  <p id="3824">
    <s id="3824:1">དུས་དུས་སུ་མཆོད་སྦྱིན་གྱི་གནས་བཅས་ནས་མཆོད་སྦྱིན་ཡང་བྱེད་དོ། །</s>
  </p>
  <p id="3825">
    <s id="3825:1">དེ་ནས་མཆོད་སྦྱིན་གྱི་དུས་ཞིག་ལ་བབ་པའི་ཚེ། བསྟན་བཅོས་ཐམས་ཅད་ཀྱི་གཞུང་རྣམས་ལ་རྟོག་ཅིང་། གང་དང་གང་གི་ལྟ་བ་ཅི་འདྲ་བ་ཞིག་སྙམ་སྟེ། </s>
  </p>
  <p id="3826">
    <s id="3826:1">དེས་གཞུང་དེ་དག་ཡིད་ལ་བཞག་ནས། </s>
  </p>
  <p id="3827">
    <s id="3827:1">སེམས་པ་དང་འཇལ་བ་དང་ཡོངས་སུ་རྟོག་པར་བྱེད་དོ། །</s>
  </p>
  <p id="3828">
    <s id="3828:1">དེ་ནས་ཕྱི་ཞིག་ན་བྲམ་ཟེ་དེས་མཆོད་སྦྱིན་བྱ་བར་བརྩམས་ནས། </s>
  </p>
  <p id="3829">
    <s id="3829:1">མཆོད་སྦྱིན་བྱེད་པ་དེར་སྟོན་པ་ཐམས་ཅད་འདུས་པར་གྱུར་ཏོ། །</s>
  </p>
  <p id="3830">
    <s id="3830:1">བྲམ་ཟེ་དེས་ཀྱང་སྟོན་པ་ཐམས་ཅད་ཀྱི་གཞུང་ཡིད་ལ་བཞག་ནས་</s>
  </p>
  <p id="3831">
    <s id="3831:1">སེམས་པ་ལ་ཞུགས་པ་ལས། ལྟ་<ref folio="F.34.b"/>བའི་རྣམ་པ་དེ་དག་ལ་དེའི་སེམས་མགུ་བར་མ་གྱུར་ཏོ། །</s>
  </p>
  <p id="3832">
    <s id="3832:1">དེ་ནས་ཕྱི་ཞིག་ན་རྒྱལ་པོའི་ཁབ་ན་གནས་པའི་དགེ་བསྙེན་རྣམས་ཀྱིས་བྲམ་ཟེ་དེའི་མདུན་དུ་སངས་རྒྱས་ཀྱི་བསྔགས་པ་བརྗོད་དོ། །</s>
  </p>
  <p id="3833">
    <s id="3833:1">དེ་ནས་དེ་ཐོས་མ་ཐག་ཏུ་བྲམ་ཟེ་དེས་བཅོམ་ལྡན་འདས་ལ་བལྟ་འདོད་པར་གྱུར་ཏོ། །</s>
  </p>
  <p id="3834">
    <s id="3834:1">དེ་ནས་ཕྱི་ཞིག་ན་དེའི་བློ་སྐྱེས་པ། </s>
    <s id="3834:2">དགེ་སྦྱོང་དང་བྲམ་ཟེ་སྟོང་ཕྲག་དུ་མ་དག་གིས་མཆོད་སྦྱིན་ལ་འོངས་ནས་</s>
  </p>
  <p id="3835">
    <s id="3835:1">ལོངས་སྤྱོད་པར་བྱེད་ལ། བཅོམ་ལྡན་འདས་གཽ་ཏ་མ་དེ་ནི་མི་འོང་བ་ན། </s>
  </p>
  <p id="3836">
    <s id="3836:1">ཀྱེ་མ་དེ་ཡང་བདག་གི་མཆོད་སྦྱིན་ལ་འོང་སྟེ། </s>
  </p>
  <p id="3837">
    <s id="3837:1">ལོངས་སྤྱོད་པར་བྱེད་ཀྱང་ཅི་མ་རུང་སྙམ་མོ། །</s>
  </p>
  <p id="3838">
    <s id="3838:1">དེ་ནས་བཅོམ་ལྡན་འདས་ཀྱིས་བྲམ་ཟེ་དེའི་སེམས་ཐུགས་ཀྱིས་མཁྱེན་ནས་</s>
  </p>
  <p id="3839">
    <s id="3839:1">དགོངས་པ། </s>
    <s id="3839:2">བྲམ་ཟེ་དེ་ནི་བླ་ན་</s>
  </p>
  <p id="3840">
    <s id="3840:1">མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་སེམས་བསྐྱེད་པར་འགྱུར་ལ་དེ་ཁོ་ན་ལ་བརྟེན་ཏེ</s>
  </p>
  <p id="3841">
    <s id="3841:1">བདག་གིས་སྐྱེ་བོ་མང་པོ་ལ་ཕན་གདགས་སོ་སྙམ་དུ་དགོངས་ནས། </s>
  </p>
  <p id="3842">
    <s id="3842:1">དགེ་སློང་མང་པོས་ཞབས་འབྲིང་བྱས་ཏེ། </s>
  </p>
  <p id="3843">
    <s id="3843:1">དགེ་སློང་གི་དགེ་འདུན་གྱིས་མདུན་དུ་བདར་ནས། </s>
  </p>
  <p id="3844">
    <s id="3844:1">བྲམ་ཟེ་དེ་ལ་ཐུགས་བརྩེ་བའི་ཕྱིར། རི་བྲགས་ཀྱི་གྲོང་ཁྱེར་དེར་གཤེགས་སོ། །</s>
  </p>
  <p id="3845">
    <s id="3845:1">བཅོམ་ལྡན་འདས་དེར་གཤེགས་ནས་འདི་སྙམ་དུ་དགོངས་ཏེ། </s>
  </p>
  <p id="3846">
    <s id="3846:1">མ་ལ་བདག་གིས་ཅི་ནས་མཆོད་སྦྱིན་གྱི་གནས་དེར་མཆོད་སྦྱིན་གྱི་བདག་པོ་དང་། སྐྱེ་བོ་མང་པོ་གཞན་རྣམས་ཀྱིས་བདག་གཅིག་པུ་མཐོང་ལ། </s>
    <s id="3846:2">དགེ་སློང་གི་དགེ་འདུན་རྣམས་སུས་ཀྱང་མི་མཐོང་བ་དེ་ལྟ་བུར་བྱིན་གྱིས་བརླབ་བོ་སྙམ་དུ་དགོངས་ཏེ</s>
  </p>
  <p id="3847">
    <s id="3847:1">དེ་ལྟར་བྱིན་གྱིས་བརླབས་ནས། </s>
  </p>
  <p id="3848">
    <s id="3848:1">མཆོད་སྦྱིན་གྱི་གནས་སུ་གཤེགས་སོ། །</s>
  </p>
  <p id="3849">
    <s id="3849:1">དེ་ནས་བྲམ་ཟེ་དེས་ཐག་རིང་པོ་ཞིག་ནས་བཅོམ་ལྡན་འདས་མཐོང་ངོ་། །</s>
  </p>
  <p id="3850">
    <s id="3850:1">མཐོང་ནས་ཀྱང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="3851">
    <s id="3851:1">བཅོམ་ལྡན་འདས་གཤེགས་པ་ལེགས་སོ། །</s>
  </p>
  <p id="3852">
    <s id="3852:1">བཅོམ་ལྡན་འདས་ཚུར་གཤེགས། </s>
  </p>
  <p id="3853">
    <s id="3853:1">བཅོམ་ལྡན་འདས་ཀྱིས་བདག་གི་མཆོད་སྦྱིན་གྱི་གནས་སུ་མཆོད་པ་རྣམས་ལ་ལོངས་སྤྱོད་པར་མཛད་དུ་གསོལ། </s>
  </p>
  <p id="3854">
    <s id="3854:1">བཅོམ་ལྡན་འདས་ཀྱིས་བཀའ་སྩལ་པ། གང་པོ་ཁྱོད་ཀྱིས་ངའི་ལྷུང་བཟེད་འདི་བཟའ་བ་དང་། བཅའ་བ་དག་གིས་མ་བཀང་གི་བར་དུ་ལོངས་སྤྱོད་པར་མི་བྱའོ། །</s>
  </p>
  <p id="3855">
    <s id="3855:1">བྲམ་ཟེ་དེས་སྨྲས་པ། བཅོམ་ལྡན་འདས་གཽ་ཏ་མ་ཇི་ལྟར་དགོངས་པ་དེ་བཞིན་<ref folio="F.35.a"/>དུ་བགྱིའོ་ཞེས་གསོལ་ནས། </s>
  </p>
  <p id="3856">
    <s id="3856:1">བྲམ་ཟེ་དེས་མཆོད་སྦྱིན་བྱེད་པ་དེར་བཟའ་བ་དང་། བཅའ་བ་གཙང་མ་བཟང་པོ་མང་པོ་བཤམས་པ་དེ་དག་བླངས་ནས། </s>
  </p>
  <p id="3857">
    <s id="3857:1">བཅོམ་ལྡན་འདས་ཀྱི་ལྷུང་བཟེད་དགང་བར་བྱས་ན། </s>
  </p>
  <p id="3858">
    <s id="3858:1">དགང་མ་ནུས་ནས་དེས་ང་རྒྱལ་བསྐྱེད་དེ། </s>
  </p>
  <p id="3859">
    <s id="3859:1">བདག་གིས་ལྷུང་བཟེད་འདི་མ་བཀང་བར་མི་གཏང་ངོ་སྙམ་ནས། </s>
  </p>
  <p id="3860">
    <s id="3860:1">གཡོག་འཁོར་དང་བཅས་པས་བཅོམ་ལྡན་འདས་ཀྱི་ལྷུང་བཟེད་བཟའ་བ་དང་བཅའ་བས་དགང་བ་ལ་བརྩོན་པར་བྱེད་དོ། །</s>
  </p>
  <p id="3861">
    <s id="3861:1">དེ་ནས་བཅོམ་ལྡན་འདས་ཀྱིས་དགོངས་པ། </s>
    <s id="3861:2">ད་ནི་ཁ་ཟས་འདིས་དགེ་སློང་སྟོང་གི་ཟན་ཆོག་གོ་སྙམ་དུ་དགོངས་ནས། </s>
  </p>
  <p id="3862">
    <s id="3862:1">ལྷུང་བཟེད་དེ་གང་བར་བསྟན་ཏོ། །</s>
  </p>
  <p id="3863">
    <s id="3863:1">དེ་ནས་བྲམ་ཟེ་དེས་བཅོམ་ལྡན་འདས་ཀྱི་ལྷུང་བཟེད་གང་བར་མཐོང་ནས་དགའ་བར་གྱུར་ཏོ། །</s>
  </p>
  <p id="3864">
    <s id="3864:1">གསོལ་པ་བཅོམ་ལྡན་འདས་ཀྱི་ལྷུང་བཟེད་གཏམས་ལགས་ཀྱིས། བཅོམ་ལྡན་འདས་གཽ་ཏ་མས་ཅི་བདེར་གསོལ་ཤིག་ཅེས་བྱས་སོ། །</s>
  </p>
  <p id="3865">
    <s id="3865:1">དེ་ནས་བྲམ་ཟེ་དེ་ལ་ཐུགས་བརྩེ་བའི་ཕྱིར། མཆོད་སྦྱིན་གྱི་གནས་དེ་ཉིད་དུ་དགེ་སློང་སྟོང་གི་སྟན་སྤྲུལ་ཏེ། </s>
  </p>
  <p id="3866">
    <s id="3866:1">ཆུ་ར་རྣམས་བཀང་ནས། </s>
  </p>
  <p id="3867">
    <s id="3867:1">བཅོམ་ལྡན་འདས་གྲལ་གྱི་གཙོ་བོ་ལ་བཞུགས་སོ། །</s>
  </p>
  <p id="3868">
    <s id="3868:1">དགེ་སློང་གཞན་རྣམས་ཀྱང་རྒན་རིམ་བཞིན་བཀོད་དོ། །</s>
  </p>
  <p id="3869">
    <s id="3869:1">དེ་ནས་དགེ་སློང་གི་དགེ་འདུན་རྣམས་བདེ་བར་བཞུགས་ནས། </s>
  </p>
  <p id="3870">
    <s id="3870:1">འདྲི་མ་མཁན་རྣམས་ཀྱིས་བྲིམས་སོ། །</s>
  </p>
  <p id="3871">
    <s id="3871:1">དེ་ནས་བྲམ་ཟེ་དེས་ཀྱང་དེ་དག་ཐམས་ཅད་མཐོང་ནས། </s>
  </p>
  <p id="3872">
    <s id="3872:1">མཐོང་མ་ཐག་ཏུ་བཅོམ་ལྡན་འདས་ལ་ཤིན་ཏུ་དགའ་བར་གྱུར་ཏོ། །</s>
  </p>
  <p id="3873">
    <s id="3873:1">དགེ་སྦྱོང་གཽ་ཏ་མ་འདི་ནི་རྫུ་འཕྲུལ་ཆེ་ཞིང་མཐུ་ཆེ་བ་ཡིན་ནོ་སྙམ་སྟེ། </s>
  </p>
  <p id="3874">
    <s id="3874:1">དེ་དགའ་བར་གྱུར་ནས། </s>
  </p>
  <p id="3875">
    <s id="3875:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="3876">
    <s id="3876:1">གསོལ་པ། </s>
    <s id="3876:2">ཟླ་བ་གསུམ་གྱི་བར་དུ་བཅོམ་ལྡན་འདས་གཽ་ཏ་མ་དགེ་སློང་གི་དགེ་འདུན་དང་བཅས་པའི་ན་བཟའ་དང་། ཞལ་ཟས་དང་། གཟིམས་ཆ་དང་། གདན་དང་། སྙུན་གྱི་གསོས་སྨན་དང་། སྨན་ཟོང་རྣམས་སྦྱར་བར་འཚལ་ན</s>
  </p>
  <p id="3877">
    <s id="3877:1">བཅོམ་ལྡན་འདས་ཀྱིས་བདག་ལ་གནང་བར་མཛད་དུ་གསོལ། </s>
  </p>
  <p id="3878">
    <s id="3878:1">དེ་ནས་བཅོམ་ལྡན་འདས་ཀྱིས་བྲམ་ཟེ་དེ་ལ་ཅང་མི་གསུང་བས་གནང་ངོ་། །</s>
  </p>
  <p id="3879">
    <s id="3879:1">དེ་ནས་བྲམ་ཟེ་དེས་བཅོམ་ལྡན་འདས་ཀྱིས་ཅང་མི་གསུང་བས་གནང་བར་རིག་ནས། </s>
  </p>
  <p id="3880">
    <s id="3880:1">རྒྱལ་བུ་རྒྱལ་བྱེད་ཀྱི་ཚལ་དུ་ཡོ་བྱད་ཐམས་<ref folio="F.35.b"/>ཅད་སྦྱར་ཏེ། </s>
  </p>
  <p id="3881">
    <s id="3881:1">སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཟླ་བ་གསུམ་གྱི་བར་དུ་ཡོ་བྱད་ཐམས་ཅད་ཀྱིས་བསྙེན་བཀུར་བྱས་ནས། </s>
  </p>
  <p id="3882">
    <s id="3882:1">ཐ་མའི་ཉིན་པར་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཞལ་ཟས་རོ་བརྒྱ་དང་ལྡན་པ་གསོལ་ཏེ། </s>
  </p>
  <p id="3883">
    <s id="3883:1">བཅོམ་ལྡན་འདས་ལ་ན་བཟའ་འབུམ་རི་བ་ཕུལ་ལོ། །</s>
  </p>
  <p id="3884">
    <s id="3884:1">དགེ་སློང་གཞན་དག་ལ་ཡང་རས་ཟུང་རེ་ཕུལ་ནས། </s>
  </p>
  <p id="3885">
    <s id="3885:1">བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་བཏབ་སྟེ། </s>
  </p>
  <p id="3886">
    <s id="3886:1">ཀྱེ་མ་དགེ་བའི་རྩ་བ་འདིས་ན་བདག་འཇིག་རྟེན་ལོང་བ་འདྲེན་པ་མེད་པ་སྟོན་པ་མེད་པར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི། ཁ་ལོ་སྒྱུར་བ། བླ་ན་</s>
  </p>
  <p id="3887">
    <s id="3887:1">མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་སུ་གྱུར་ཅིག་ཅེས་བྱས་སོ། །</s>
  </p>
  <p id="3888">
    <s id="3888:1">དེ་ནས་བཅོམ་ལྡན་འདས་ཀྱིས་བྲམ་ཟེ་དེ་ལ་བཀའ་སྩལ་པ། </s>
    <s id="3888:2">བྲམ་ཟེ་ལེགས་སོ་ལེགས་སོ། །</s>
  </p>
  <p id="3889">
    <s id="3889:1">བྲམ་ཟེ་ཁྱོད་མ་འོངས་པའི་དུས་ན། </s>
  </p>
  <p id="3890">
    <s id="3890:1">འཇིག་རྟེན་ལོང་བ་འདྲེན་པ་མེད་པ་སྟོན་པ་མེད་པར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི། ཁ་ལོ་སྒྱུར་བ། བླ་ན་</s>
  </p>
  <p id="3891">
    <s id="3891:1">མེད་པ་ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་གང་པོ་ཞེས་བྱ་བར་འགྱུར་རོ་ཞེས་གསུངས་སོ། །</s>
  </p>
  <p id="3892">
    <s id="3892:1">དེ་ནས་བཅོམ་ལྡན་འདས་ཀྱིས་བྲམ་ཟེ་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ནས། </s>
  </p>
  <p id="3893">
    <s id="3893:1">མཆོད་སྦྱིན་གྱི་གནས་དེ་ཉིད་དུ་མི་སྣང་བར་གྱུར་ཏེ། </s>
  </p>
  <p id="3894">
    <s id="3894:1">འོད་མའི་ཚལ་དུ་ཞུགས་པར་གྱུར་ཏོ།། །།</s>
  </p>
  <p id="3895">
    <s id="3895:1">མཆོད་སྦྱིན་ཞེས་བྱ་བ་ནི། </s>
    <s id="3895:2">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="3896">
    <s id="3896:1">དེའི་ཚེ་མཉན་དུ་ཡོད་པ་ན་བྲམ་ཟེ་ཞིག་གནས་ཏེ། </s>
  </p>
  <p id="3897">
    <s id="3897:1">དེས་ཐབས་ཟླར་བབ་པ་ལས་ཆུང་མ་བླངས་ནས། </s>
  </p>
  <p id="3898">
    <s id="3898:1">དེ་དེ་དང་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་པ་ལས། ཕྱི་ཞིག་ན་དེའི་ཆུང་མ་ལ་བུ་ཆགས་ནས། </s>
  </p>
  <p id="3899">
    <s id="3899:1">དེ་ཟླ་བ་དགུའམ་བཅུ་ལོན་པ་དང་། ཁྱེའུ་གཟུགས་བཟང་ཞིང་བལྟ་ན་སྡུག་ལ་མཛེས་པ་ཞིག་བཙས་ཏེ། </s>
  </p>
  <p id="3900">
    <s id="3900:1">དེའི་བཙས་སྟོན་རྒྱས་པར་<ref folio="F.36.a"/>བྱས་ནས། </s>
  </p>
  <p id="3901">
    <s id="3901:1">རིགས་དང་འཐུན་པར་མིང་བཏགས་ཏེ། </s>
  </p>
  <p id="3902">
    <s id="3902:1">འོ་མ་དང་། ཞོ་དང་། མར་དང་། ཞུན་མར་དང་། མར་གྱི་ཉིང་གུས་བསྐྱེད་བསྲིངས་ཏེ། </s>
  </p>
  <p id="3903">
    <s id="3903:1">གང་གི་ཚེ་ཆེར་སྐྱེས་པ་དེའི་ཚེ། ཡི་གེ་དང་བྲམ་ཟེའི་སྤྱོད་ལམ་དང་། སྤྱོད་པ་དང་། ཨོཾ་ཞེས་བྱ་བ་དང་། བྷོ་ཞེས་བྱ་བ་དང་། གཙང་སྦྲ་དང་། ཆོ་ག་དང་། ཐལ་བ་བླང་བ་དང་། རིལ་བ་ཐོགས་པ་དང་། ངེས་བརྗོད་ཀྱི་རིག་བྱེད་དང་། མཆོད་སྦྱིན་གྱི་རིག་བྱེད་དང་། སྙན་ཚིག་གི་རིག་བྱེད་དང་། སྲིད་སྲུང་གི་རིག་བྱེད་དང་། མཆོད་སྦྱིན་བྱ་བ་དང་། མཆོད་སྦྱིན་བྱེད་དུ་གཞུག་པ་དང་། སྦྱིན་པ་དང་བླང་བ་དང་། ཁ་ཏོན་བྱ་བ་དང་། ཁ་ཏོན་སློབ་ཏུ་གཞུག་པའི་ཐབས་བསླབས་ནས། </s>
  </p>
  <p id="3904">
    <s id="3904:1">ལས་རྣམ་པ་དྲུག་ལ་མཁས་པའི་བྲམ་ཟེར་གྱུར་ཏེ། </s>
  </p>
  <p id="3905">
    <s id="3905:1">དེས་མཐར་གྱིས་རིག་པའི་གནས་བཅྭ་བརྒྱད་ལ་བྱང་བར་གྱུར་ཏོ། །</s>
  </p>
  <p id="3906">
    <s id="3906:1">དེ་ནས་བསྟན་བཅོས་ཐམས་ཅད་ཁོང་དུ་ཆུད་ནས། </s>
  </p>
  <p id="3907">
    <s id="3907:1">གཞུང་གི་རྩོད་པ་ཐམས་ཅད་ཚར་བཅད་དོ། །</s>
  </p>
  <p id="3908">
    <s id="3908:1">དེ་ནས་ཕྱི་ཞིག་ན་དེའི་ཕ་མ་གཉིས་ཤི་ནས་དེས་བསམས་པ། </s>
    <s id="3908:2">བྱད་གཟུགས་དང་ཐོས་པས་བདག་དང་མཚུངས་པ་ཡང་མེད་ན། </s>
  </p>
  <p id="3909">
    <s id="3909:1">ལྷག་པ་ལྟ་ག་ལ་ཡོད་སྙམ་མོ། །</s>
  </p>
  <p id="3910">
    <s id="3910:1">དེའི་ཕ་མ་ཡང་སྔོན་དུས་དུས་སུ་མཆོད་སྦྱིན་བྱེད་དེ། </s>
  </p>
  <p id="3911">
    <s id="3911:1">བྲམ་ཟེ་རྣམས་ཀྱིས་དེ་ལ་སྨྲས་པ། </s>
    <s id="3911:2">ཁྱེའུ་ཁྱོད་ཀྱི་ཕ་མ་ཡང་དུས་དུས་སུ་མཆོད་སྦྱིན་བྱེད་ཀྱིས། </s>
    <s id="3911:3">ཁྱོད་ཀྱིས་ཀྱང་ཕའི་ལུགས་དང་འཐུན་པར་གྱིས་ཤིག །</s>
    <s id="3911:4">ཁྱེའུ་དེ་ན་རེ་བྱད་གཟུགས་དང་ཐོས་པས་བདག་དང་མཚུངས་པ་མེད་ན</s>
  </p>
  <p id="3912">
    <s id="3912:1">ཅིའི་ཕྱིར་བདག་གིས་འདི་དག་ལ་སྦྱིན་པ་སྦྱིན་ཞེས་ཟེར་རོ། །</s>
  </p>
  <p id="3913">
    <s id="3913:1">དེ་ནས་ཐོས་མ་ཐག་ཏུ་བྲམ་ཟེ་དེ་དག་དེ་ལ་མི་དགའ་བར་གྱུར་ཏེ། </s>
  </p>
  <p id="3914">
    <s id="3914:1" flag="alternateSource">དེ་དག་གིས་ཕྱིན་ཅད་དེ་དང་མི་འདྲུལ་བར་ནང་ཁྲིམས་བཅས་སོ། །</s>
  </p>
  <p id="3915">
    <s id="3915:1">དེ་ཡང་དེ་དག་ལ་མི་དགའ་བར་གྱུར་ཏེ། </s>
  </p>
  <p id="3916">
    <s id="3916:1">བདག་ལ་ཡོན་གནས་འདི་ལྟ་བུ་དག་ཅི་དགོས་སྙམ་མོ། །</s>
  </p>
  <p id="3917">
    <s id="3917:1">དེ་ནས་ཕྱི་ཞིག་ན་བཅོམ་ལྡན་འདས་ཀྱིས་དགོངས་པ་བྲམ་ཟེའི་ཁྱེའུ་འདིས་བླ་ན་</s>
  </p>
  <p id="3918">
    <s id="3918:1">མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་སེམས་བསྐྱེད་པར་འགྱུར་རོ་</s>
    <s id="3918:2">སྙམ་དུ་དགོངས་ནས</s>
  </p>
  <p id="3919">
    <s id="3919:1">བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ་ནས་མི་སྣང་བར་གྱུར་ཏེ། </s>
  </p>
  <p id="3920">
    <s id="3920:1">བྲམ་ཟེའི་ཁྱེའུ་དེའི་ཁྱིམ་དུ་ས་བརྟོལ་ཏེ་གྱེན་དུ་འཕགས་ནས། </s>
  </p>
  <p id="3921">
    <s id="3921:1">བཅོམ་ལྡན་འདས་ཀྱིས་འོད་བཏང་སྟེ། </s>
  </p>
  <p id="3922">
    <s id="3922:1">དེའི་ཁྱིམ་<ref folio="F.36.b"/>དེ་མཐོང་མ་ཐག་ཏུ་གསེར་ཞུན་མའི་ཁ་དོག་ལྟ་བུར་སྣང་བར་བྱས་སོ། །</s>
  </p>
  <p id="3923">
    <s id="3923:1">དེ་ནས་དེ་མཐོང་མ་ཐག་ཏུ་བྲམ་ཟེའི་ཁྱེའུ་དེ་བཅོམ་ལྡན་འདས་ལ་ཤིན་ཏུ་དགའ་བར་གྱུར་ཏོ། །</s>
  </p>
  <p id="3924">
    <s id="3924:1">དགའ་བར་གྱུར་ནས། </s>
  </p>
  <p id="3925">
    <s id="3925:1">བཅོམ་ལྡན་འདས་ཀྱི་གདན་བཤམས་ཏེ་འདི་སྐད་ཅེས་གསོལ་ཏོ། །</s>
  </p>
  <p id="3926">
    <s id="3926:1">བཅོམ་ལྡན་འདས་གདན་བཤམས་པ་ལ་བཞུགས་སུ་གསོལ། </s>
  </p>
  <p id="3927">
    <s id="3927:1">དེ་ནས་བཅོམ་ལྡན་འདས་གདན་བཤམས་པ་ལ་བཞུགས་སོ། །</s>
  </p>
  <p id="3928">
    <s id="3928:1">བཞུགས་ནས་ཀྱང་བཅོམ་ལྡན་འདས་ཀྱིས་བྲམ་ཟེའི་ཁྱེའུ་དེ་ལ་སྦྱིན་པ་དང་ལྡན་པའི་ཆོས་དེ་ལྟ་བུ་བསྟན་ཏེ། </s>
  </p>
  <p id="3929">
    <s id="3929:1">དེ་ནས་བྲམ་ཟེའི་ཁྱེའུ་དེས་སྦྱིན་པ་བཏང་བའི་འདོད་པ་སྐྱེས་ནས། </s>
  </p>
  <p id="3930">
    <s id="3930:1">དེས་སྦྱིན་པ་བྱེད་འདོད་ནས། </s>
  </p>
  <p id="3931">
    <s id="3931:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="3932">
    <s id="3932:1">བཙུན་པ་བདག་གིས་སྦྱིན་པ་དག་སྦྱིན་ཞིང་བསོད་ནམས་དག་བགྱིད་པ་རྔོ་ཐོགས་པར་བགྱིད་པ་དེ་ལྟ་བུར་བདག་ལ་མི་བདོག་ལགས་སོ། །</s>
    <s id="3932:2">དེ་ནས་བཅོམ་ལྡན་འདས་ཀྱིས་དེ་ལ་གཏེར་བསྟན་ཏེ། </s>
  </p>
  <p id="3933">
    <s id="3933:1">དེ་མཐོང་མ་ཐག་ཏུ་ཁྱེའུ་དེ་བཅོམ་ལྡན་འདས་ལ་ལྷག་པར་ཡང་དགའ་བར་གྱུར་ཏོ། །</s>
  </p>
  <p id="3934">
    <s id="3934:1">དགའ་བར་གྱུར་ནས་ཞབས་ལ་ཕྱག་འཚལ་ཏེ། </s>
  </p>
  <p id="3935">
    <s id="3935:1">གསོལ་པ། </s>
    <s id="3935:2">ཟླ་བ་གསུམ་གྱི་བར་དུ་བཅོམ་ལྡན་འདས་དགེ་སློང་གི་དགེ་འདུན་དང་བཅས་པའི་ན་བཟའ་དང་། ཞལ་ཟས་དང་གཟིམས་ཆ་དང་། གདན་དང་སྙུན་གསོས་དང་། སྨན་ཟོང་རྣམས་སྦྱར་བར་འཚལ་ན</s>
  </p>
  <p id="3936">
    <s id="3936:1">བཅོམ་ལྡན་འདས་ཀྱིས་བདག་ལ་གནང་བར་མཛད་དུ་གསོལ། </s>
  </p>
  <p id="3937">
    <s id="3937:1">དེ་ནས་བཅོམ་ལྡན་འདས་ཀྱིས་བྲམ་ཟེའི་ཁྱེའུ་དེ་ལ་ཅང་མི་གསུང་བས་གནང་ངོ་། །</s>
  </p>
  <p id="3938">
    <s id="3938:1">དེ་ནས་བྲམ་ཟེའི་ཁྱེའུ་དེས་བཅོམ་ལྡན་འདས་ཀྱིས་ཅང་མི་གསུང་བས་གནང་བར་རིག་ནས། </s>
  </p>
  <p id="3939">
    <s id="3939:1">མཉན་དུ་ཡོད་པ་དང་། རྒྱལ་བུ་རྒྱལ་བྱེད་ཀྱི་ཚལ་གྱི་བར་དུ་མཆོད་སྦྱིན་གྱི་གནས་བཅས་ནས་དྲིལ་བསྒྲགས་ཏེ། </s>
  </p>
  <p id="3940">
    <s id="3940:1">བདག་ཡ་མཚན་ཅན་ཐམས་ཅད་ལ་མཆོད་སྦྱིན་བགྱིས་ཀྱི་སུ་མཆོད་སྟོན་དང་ཡོན་འདོད་པ་དེ་དག་བདག་གི་མཆོད་སྦྱིན་གྱི་གནས་སུ་ཤོག་ལ་ལོངས་སྤྱད་པར་གྱིས་ཤིག །</s>
    <s id="3940:2">དེ་ནས་བྲམ་ཟེ་རྣམས་ན་རེ་བྲམ་ཟེ་ལ་སྡང་བ་ལ། བདག་ཅག་ལོངས་སྤྱོད་པར་མི་བྱའོ་ཞེས་ཟེར་རོ། །</s>
  </p>
  <p id="3941">
    <s id="3941:1">དེ་ནས་བྲམ་ཟེའི་ཁྱེའུས་སྨྲས་པ། གལ་ཏེ་ལོངས་སྤྱོད་པར་མི་བྱེད་ན། </s>
  </p>
  <p id="3942">
    <s id="3942:1">བདག་གིས་ཁྱོད་ཀྱི་ཕྱིར་ཡོན་དཔག་པ་གང་ཡིན་པ་དེ་དག་ཐམས་ཅད་བདག་གིས་དགེ་སྦྱོང་གཽ་ཏ་མ་འཁོར་དང་བཅས་པ་<ref folio="F.37.a"/>རྣམས་ལ་ཕུལ་ལ། </s>
    <s id="3942:2">དེ་ཁོ་ནའི་བསྟན་པ་ལ་ཚངས་པར་སྤྱོད་པ་སྤྱད་པར་བྱའོ། །</s>
  </p>
  <p id="3943">
    <s id="3943:1">དེ་ནས་བྲམ་ཟེ་རྣམས་ཀྱིས་བསམས་པ། </s>
    <s id="3943:2">བྲམ་ཟེའི་ཁྱེའུ་འདི་ནི་ཇི་སྐད་སྨྲས་པ་བཞིན་དུ་བྱེད་པ་ཡིན་པས་ན། </s>
  </p>
  <p id="3944">
    <s id="3944:1">དེས་དེ་ཁོ་ན་ལྟར་བྱེད་སྲིད་དེ། </s>
  </p>
  <p id="3945">
    <s id="3945:1">དེ་ལྟར་ན་བདག་ཅག་ཡོན་གྱིས་ཕམ་པར་འགྱུར་རོ་སྙམ་ནས། </s>
  </p>
  <p id="3946">
    <s id="3946:1">དེ་དག་གིས་དེའི་ནང་ཁྲིམས་བཤིག་ནས། </s>
  </p>
  <p id="3947">
    <s id="3947:1">མཆོད་སྦྱིན་གྱི་གནས་སུ་སོང་སྟེ་ལོངས་སྤྱད་དོ། །</s>
  </p>
  <p id="3948">
    <s id="3948:1">དེ་ནས་བྲམ་ཟེའི་ཁྱེའུ་དེས་ཟླ་བ་གསུམ་གྱི་བར་དུ་ཡ་མཚན་ཅན་རྣམས་ཀྱི་བཟའ་བ་དང་། བཅའ་བ་གཙང་བ་བཟང་པོ་སྦྱར་ཏེ། </s>
  </p>
  <p id="3949">
    <s id="3949:1">ཐམས་ཅད་ལ་ཡོན་མང་པོ་ཕུལ་ཏེ། </s>
  </p>
  <p id="3950">
    <s id="3950:1">ཐ་མའི་ཉིན་པར་སངས་རྒྱས་ལ་སོགས་པ་དགེ་སློང་གི་དགེ་འདུན་རྣམས་ཞལ་ཟས་རོ་བརྒྱ་དང་ལྡན་པས་ཚིམ་པར་བྱས་ནས། </s>
  </p>
  <p id="3951">
    <s id="3951:1">བཅོམ་ལྡན་འདས་ལ་ན་བཟའ་འབུམ་རི་བ་ཕུལ་ལོ། །</s>
  </p>
  <p id="3952">
    <s id="3952:1">དགེ་སློང་གཞན་རྣམས་ལ་ཡང་རེ་རེ་ལ་རས་ཟུང་རེ་ཕུལ་ལོ། །</s>
  </p>
  <p id="3953">
    <s id="3953:1">དེ་ནས་བཅོམ་ལྡན་འདས་ཀྱི་སྐུ་གསེར་གྱི་མདོག་ལྟ་བུའི་མཚན་གྱིས་བརྒྱན་པ་མཐོང་ནས། </s>
  </p>
  <p id="3954">
    <s id="3954:1">བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་བཏབ་སྟེ། </s>
  </p>
  <p id="3955">
    <s id="3955:1">ཀྱེ་མ་དགེ་བའི་རྩ་བ་འདིས་ན་བདག་འཇིག་རྟེན་ལོང་བ་འདྲེན་པ་མེད་པ་སྟོན་པ་མེད་པར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི། ཁ་ལོ་སྒྱུར་བ། བླ་ན་</s>
  </p>
  <p id="3956">
    <s id="3956:1">མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་སུ་གྱུར་ཅིག་ཅེས་བྱས་སོ། །</s>
  </p>
  <p id="3957">
    <s id="3957:1">དེ་ནས་བཅོམ་ལྡན་འདས་ཀྱིས་བྲམ་ཟེའི་ཁྱེའུ་དེ་ལ་བཀའ་སྩལ་པ། </s>
    <s id="3957:2">བྲམ་ཟེའི་ཁྱེའུ་ལེགས་སོ་ལེགས་སོ། །</s>
  </p>
  <p id="3958">
    <s id="3958:1">བྲམ་ཟེའི་ཁྱེའུ་ཁྱོད་མ་འོངས་པའི་དུས་ན་འཇིག་རྟེན་ལོང་བ་འདྲེན་པ་མེད་པ། སྟོན་པ་མེད་པར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི། ཁ་ལོ་སྒྱུར་བ། བླ་ན་</s>
  </p>
  <p id="3959">
    <s id="3959:1">མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་དོན་གཟིགས་ཞེས་བྱ་བར་འགྱུར་རོ་</s>
    <s id="3959:2">ཞེས་གསུངས་ནས</s>
  </p>
  <p id="3960">
    <s id="3960:1">བཅོམ་ལྡན་འདས་གཙུག་ལག་ཁང་དུ་གཤེགས་སོ།། །།</s>
  </p>
  <p id="3961">
    <s id="3961:1">ལེ་ལོ་ཅན་ཞེས་བྱ་བ་ནི། <ref folio="F.37.b"/></s>
    <s id="3961:2">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="3962">
    <s id="3962:1">དེའི་ཚེ་མཉན་དུ་ཡོད་པ་ན། </s>
  </p>
  <p id="3963">
    <s id="3963:1">ཁྱིམ་བདག་ཕྱུག་ཅིང་ནོར་མང་ལ་ལོངས་སྤྱོད་ཆེ་བ། ཡོངས་སུ་འཛིན་པ། ཡངས་ཤིང་རྒྱ་ཆེ་བ། རྣམ་ཐོས་ཀྱི་བུའི་ནོར་དང་མཉམ་པ། རྣམ་ཐོས་ཀྱི་བུའི་ནོར་དང་འགྲན་པ་ཞིག་གནས་པ་དེས་</s>
    <s id="3963:2">ཐབས་ཟླར་བབ་པ་ལས་ཆུང་མ་བླངས་ནས</s>
  </p>
  <p id="3964">
    <s id="3964:1">དེ་དེ་དང་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་པ་ལས། ཕྱི་ཞིག་ན་དེའི་ཆུང་མ་ལ་བུ་ཆགས་ནས། </s>
  </p>
  <p id="3965">
    <s id="3965:1">དེ་ཟླ་བ་དགུའམ་བཅུ་ལོན་པ་དང་། ཁྱེའུ་གཟུགས་བཟང་ཞིང་བལྟ་ན་སྡུག་ལ་མཛེས་པ་ཞིག་བཙས་ཏེ། </s>
  </p>
  <p id="3966">
    <s id="3966:1">དེའི་བཙས་སྟོན་རྒྱས་པར་བྱས་ནས། </s>
  </p>
  <p id="3967">
    <s id="3967:1">རིགས་དང་འཐུན་པར་མིང་བཏགས་ཏེ། </s>
  </p>
  <p id="3968">
    <s id="3968:1">འོ་མ་དང་། ཞོ་དང་། མར་དང་། ཞུན་མར་དང་། མར་གྱི་ཉིང་གུས་བསྐྱེད་བསྲིངས་ཏེ། </s>
  </p>
  <p id="3969">
    <s id="3969:1">མཚོའི་ནང་གི་པད་མ་བཞིན་དུ་སྐྱེ་དྲག་པར་གྱུར་ཏོ། །</s>
  </p>
  <p id="3970">
    <s id="3970:1">ཁྱེའུ་དེ་ལེ་ལོ་ཅན་མཆོག་ཏུ་ལེ་ལོ་ཆེ་བ་ཞིག་སྟེ། </s>
  </p>
  <p id="3971">
    <s id="3971:1">ཁྲི་ལ་ཉལ་ཞིང་ཁྲི་ལས་ལྡང་དུ་མི་བཏུབ་ནས། </s>
  </p>
  <p id="3972">
    <s id="3972:1">ཕ་མ་གཉིས་ཀྱིས་དེ་ལ་དྲིས་པ། </s>
    <s id="3972:2">བུ་ཁྱོད་ལ་ལུས་ཀྱི་ནད་དམ། སེམས་ཀྱི་གདུང་བ་འགའ་ལྟ་ཡོད་དམ་ཞེས་བྱས་ནས། </s>
  </p>
  <p id="3973">
    <s id="3973:1">དེ་ལེ་ལོའི་དབང་གིས་དེ་དག་ལ་ཅུང་ཟད་ཀྱང་སྨྲར་མི་བཏུབ་ནས། </s>
  </p>
  <p id="3974">
    <s id="3974:1">ཕ་མ་གཉིས་ཀྱིས་དེ་སྨན་པ་ལ་བསྟན་ནས། </s>
  </p>
  <p id="3975">
    <s id="3975:1">སྨན་པ་ན་རེ། </s>
    <s id="3975:2">འདི་ལ་ལུས་ཀྱི་ནད་ཀྱང་ཅི་ཡང་མེད་ལ། སེམས་ཀྱི་གདུང་བ་ཅི་ཡང་མེད་ཀྱིས། </s>
    <s id="3975:3">ལེ་ལོ་ཁོ་ནས་ཁྲི་ལས་ལྡང་དུ་མི་བཏུབ་པར་ཟད་དོ་ཞེས་ཟེར་རོ། །</s>
  </p>
  <p id="3976">
    <s id="3976:1">དེ་ནས་དེ་ལ་ཕ་མ་གཉིས་ཀྱིས་ལན་མང་དུ་བསྒོ་སྟེ། </s>
  </p>
  <p id="3977">
    <s id="3977:1">བུ་དེ་ལྟར་མ་བྱེད་ཅིག །</s>
  </p>
  <p id="3978">
    <s id="3978:1">ཁྱོད་འདི་ལྟར་འདུག་པས་བདེ་བ་ཐོབ་པར་མི་ནུས་སོ། །</s>
  </p>
  <p id="3979">
    <s id="3979:1">མི་རྣམས་ཉེ་བར་འཚོ་བ་ནི་བསྒྲུབ་ཕོད་པའི་འབྲས་བུ་ཡིན་ནོ་ཞེས་ལན་མང་དུ་བརྟུན་ཀྱང་དེ་བསླང་མ་ནུས་སོ། །</s>
  </p>
  <p id="3980">
    <s id="3980:1">དེ་ནས་ཕྱི་ཞིག་ན་ཕ་མ་གཉིས་ཀྱི་སེམས་སྐྱེས་པ། </s>
    <s id="3980:2">ཡོན་གནས་དག་སྤྱན་དྲངས་ལ་བཤོས་གསོལ་ན། </s>
  </p>
  <p id="3981">
    <s id="3981:1">དེ་དག་མཐོང་ན་ཞེས་བསྐྱེད་དེ། </s>
  </p>
  <p id="3982">
    <s id="3982:1">ལྡང་ཡང་སྲིད་དོ་སྙམ་ནས། </s>
  </p>
  <p id="3983">
    <s id="3983:1">དེ་དག་གིས་སྟོན་པ་དྲུག་གཡར་དྲངས་ཏེ་ཟན་བྱིན་ནས་</s>
    <s id="3983:2">ཁྱེའུ་དེས་དེ་དག་མཐོང་ཡང་མ་ལངས་སོ། །</s>
  </p>
  <p id="3984">
    <s id="3984:1">དེ་ནས་ཁྱིམ་བདག་གིས་བསམས་པ། </s>
    <s id="3984:2">དགེ་སྦྱོང་གཽ་ཏ་མ་ནི་བསོད་ནམས་ཅན་ཆེ་བར་གྲགས་པ། ཚིག་བཙན་པ་ཡིན་པས་ན། </s>
  </p>
  <p id="3985">
    <s id="3985:1">ཁྱེའུ་འདིས་དེ་མཐོང་ན་ཞེས་བསྐྱེད་དེ་ལྡང་བར་འགྱུར་ཡང་སྲིད་དོ་སྙམ་ནས། </s>
  </p>
  <p id="3986">
    <s id="3986:1">དེའི་<ref folio="F.38.a"/>ཕྱི་ཉིན་སངས་རྒྱས་ལ་སོགས་པ་དགེ་སློང་གི་དགེ་འདུན་ཁྱིམ་དུ་སྤྱན་དྲངས་ཏེ། </s>
  </p>
  <p id="3987">
    <s id="3987:1">དེ་ཉིད་ཀྱི་ནུབ་མོ་བཟའ་བ་དང་། བཅའ་བ་གཙང་མ་བཟང་པོ་མང་པོ་སྦྱར་ནས་ནང་པར་སྔར་ལངས་ཏེ། </s>
  </p>
  <p id="3988">
    <s id="3988:1">གདན་བཤམས་ལ་ཆུ་ར་བཀང་སྟེ་བཞག་ནས། </s>
  </p>
  <p id="3989">
    <s id="3989:1">བཅོམ་ལྡན་འདས་ལ་ཕྲིན་གྱིས་གདུགས་ཚོད་བསྐུལ་བ། </s>
    <s id="3989:2">བཙུན་པ་གདུགས་ཚོད་ལ་བབ་སྟེ་བཤོས་གསོལ་ལགས་ན། </s>
  </p>
  <p id="3990">
    <s id="3990:1">བཅོམ་ལྡན་འདས་ཀྱིས་ད་དེའི་དུས་ལ་བབ་པར་དགོངས་ཏེ། </s>
  </p>
  <p id="3991">
    <s id="3991:1">གཤེགས་སུ་གསོལ་ཞེས་བསྐུལ་ཏོ། །</s>
  </p>
  <p id="3992">
    <s id="3992:1">དེ་ནས་བཅོམ་ལྡན་འདས་སྔ་དྲོའི་དུས་ཀྱི་ཚེ། ཆོས་གོས་དང་ཤམ་ཐབས་གསོལ་ཏེ། </s>
  </p>
  <p id="3993">
    <s id="3993:1">ལྷུང་བཟེད་བསྣམས་ནས། དགེ་སློང་མང་པོས་ཞམ་རིང་བྱས་ནས། </s>
  </p>
  <p id="3994">
    <s id="3994:1">དགེ་སློང་གི་དགེ་འདུན་གྱིས་མདུན་དུ་བདར་ནས། </s>
  </p>
  <p id="3995">
    <s id="3995:1">ཁྱིམ་བདག་དེའི་བཀད་ས་ག་ལ་བ་དེར་གཤེགས་ཏེ་བྱོན་ནས། </s>
  </p>
  <p id="3996">
    <s id="3996:1">དགེ་སློང་གི་དགེ་འདུན་གྱི་གུང་ལ་གདན་བཤམས་པ་ལ་བཞུགས་སོ། །</s>
  </p>
  <p id="3997">
    <s id="3997:1">དེ་ནས་ཁྱེའུ་དེས་ཐག་རིང་པོ་ཞིག་ནས། </s>
  </p>
  <p id="3998">
    <s id="3998:1">སངས་རྒྱས་བཅོམ་ལྡན་འདས་མཛེས་ཤིང་ཡིད་དུ་འཐད་ལ། </s>
    <s id="3998:2">དབང་པོ་ཞི་བ། ཐུགས་མཆོག་ཏུ་དུལ་བ། </s>
    <s id="3998:3">རྣམ་པར་ཞི་བ་དང་ལྡན་པ། གསེར་གྱི་མཆོད་སྡོང་ལྟར་དཔལ་འབར་བ་མཐོང་ངོ་། །</s>
  </p>
  <p id="3999">
    <s id="3999:1">མཐོང་ནས་ཀྱང་དེ་གུས་པར་སྒྲིམས་པའི་ཤུགས་ཀྱིས་ལངས་ནས། </s>
  </p>
  <p id="4000">
    <s id="4000:1">བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="4001">
    <s id="4001:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="4002">
    <s id="4002:1">ཕ་མ་གཉིས་དང་ལྷན་ཅིག་ཏུ་སངས་རྒྱས་ལ་སོགས་པ་དགེ་སློང་གི་དགེ་འདུན་རྣམས་བདེ་བར་བཞུགས་པར་རིག་ནས། </s>
  </p>
  <p id="4003">
    <s id="4003:1">རང་གི་ལག་ནས་བཟའ་བ་དང་བཅའ་བ་གཙང་མ་བཟང་པོ་མང་པོས་ཚིམ་པར་བྱས་ནས། </s>
  </p>
  <p id="4004">
    <s id="4004:1">ཅི་བཞེད་པ་བསྟབས་སོ། །</s>
  </p>
  <p id="4005">
    <s id="4005:1">དེ་ནས་བཅོམ་ལྡན་འདས་བཤོས་གསོལ་ཟིན་ཏེ། </s>
  </p>
  <p id="4006">
    <s id="4006:1">བསྩང་སྡེར་ནི་གྱུ། ཕྱག་ནི་བཅབས་པར་རིག་ནས། </s>
  </p>
  <p id="4007">
    <s id="4007:1">སྟན་ཆེས་དམའ་བ་དག་བླངས་ཏེ། </s>
  </p>
  <p id="4008">
    <s id="4008:1">ཆོས་ཉན་པའི་ཕྱིར་བཅོམ་ལྡན་འདས་ཀྱི་སྤྱན་སྔར་འཁོད་དོ། །</s>
  </p>
  <p id="4009">
    <s id="4009:1">དེ་ནས་བཅོམ་ལྡན་འདས་ཀྱིས་ཁྱེའུ་དེ་ལ་བརྩོན་འགྲུས་ཀྱི་བསྔགས་པ་བརྗོད་དེ། </s>
  </p>
  <p id="4010">
    <s id="4010:1">བུ་བརྩོན་འགྲུས་ཀྱིས་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་པར་འགྱུར་རོ་ཞེས་བཀའ་སྩལ་ཏོ། །</s>
  </p>
  <p id="4011">
    <s id="4011:1">དེ་ནས་ཁྱེའུ་དེས་བསམས་པ། </s>
    <s id="4011:2">བཅོམ་ལྡན་འདས་ཀྱིས་བཀའ་སྩལ་པ་འདི་<ref folio="F.38.b"/>ནི་བཟང་སྟེ། </s>
  </p>
  <p id="4012">
    <s id="4012:1">བདག་གིས་བརྩོན་འགྲུས་ཞན་པས་བླ་མའི་ཁྱད་པར་ཐོབ་པར་མི་ནུས་ཀྱིས། </s>
    <s id="4012:2">མ་ལ་བདག་གིས་རྒྱ་མཚོའི་ནང་དུ་འགྲོ་བ་བསྒྲུབས་ལ། སངས་རྒྱས་དང་། ཆོས་དང་། དགེ་འདུན་ལ་བཀུར་སྟི་བྱའོ་སྙམ་ནས</s>
  </p>
  <p id="4013">
    <s id="4013:1">རྒྱ་མཚོའི་ནང་དུ་འགྲོ་བའི་ཟོང་ཁྱེར་ཏེ་རྒྱ་མཚོ་ཆེན་པོའི་ནང་དུ་ཞུགས་ནས། </s>
  </p>
  <p id="4014">
    <s id="4014:1">དེས་རིན་པོ་ཆེའི་གླིང་དུ་འགྲོ་བའི་དོན་དུ་བསྒྲུབས་ཏེ། </s>
  </p>
  <p id="4015">
    <s id="4015:1">རྒྱ་མཚོའི་གྲུ་བོ་ཆེའི་དོན་གྲུབ་ནས། </s>
  </p>
  <p id="4016">
    <s id="4016:1">མཉན་དུ་ཡོད་པར་འོང་སྟེ། </s>
  </p>
  <p id="4017">
    <s id="4017:1">དེས་སངས་རྒྱས་ལ་སོགས་པ་དགེ་སློང་གི་དགེ་འདུན་ཟླ་བ་གསུམ་དུ་སྤྱན་དྲངས་ནས་ཡོ་བྱད་ཐམས་ཅད་སྦྱར་ཏེ། </s>
  </p>
  <p id="4018">
    <s id="4018:1">སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཟླ་བ་གསུམ་གྱི་བར་དུ་ཡོ་བྱད་ཐམས་ཅད་ཀྱིས་བསྙེན་བཀུར་བྱས་ནས། </s>
  </p>
  <p id="4019">
    <s id="4019:1">ཐ་མའི་ཉིན་པར་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཞལ་ཟས་རོ་བརྒྱ་དང་ལྡན་པ་གསོལ་ནས། </s>
  </p>
  <p id="4020">
    <s id="4020:1">བཅོམ་ལྡན་འདས་ལ་ན་བཟའ་འབུམ་རི་བ་ཕུལ་ལོ། །</s>
  </p>
  <p id="4021">
    <s id="4021:1">དགེ་སློང་གཞན་དག་ལ་ཡང་རེ་རེ་ལ་རས་ཟུང་རེ་ཕུལ་ནས། </s>
  </p>
  <p id="4022">
    <s id="4022:1">བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་བཏབ་སྟེ། </s>
  </p>
  <p id="4023">
    <s id="4023:1">དགེ་བའི་རྩ་བ་འདིས་ན་བདག་འཇིག་རྟེན་ལོང་བ་འདྲེན་པ་མེད་པ་སྟོན་པ་མེད་པར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་། ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི། ཁ་ལོ་སྒྱུར་བ། བླ་ན་</s>
  </p>
  <p id="4024">
    <s id="4024:1">མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་སུ་གྱུར་ཅིག་ཅེས་བྱས་སོ། །</s>
  </p>
  <p id="4025">
    <s id="4025:1">དེ་ནས་བཅོམ་ལྡན་འདས་ཀྱིས་ཁྱེའུ་དེ་ལ་བཀའ་སྩལ་པ། ཁྱེའུ་ལེགས་སོ་ལེགས་སོ། །</s>
  </p>
  <p id="4026">
    <s id="4026:1">ཁྱེའུ་ཁྱོད་མ་འོངས་པའི་དུས་ན་འཇིག་རྟེན་ལོང་བ་འདྲེན་པ་མེད་པ་སྟོན་པ་མེད་པར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི། ཁ་ལོ་སྒྱུར་བ། བླ་ན་</s>
  </p>
  <p id="4027">
    <s id="4027:1">མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་སྟོབས་དང་བརྩོན་འགྲུས་ཀྱི་རྩལ་དང་ལྡན་པ་ཞེས་བྱ་བར་འགྱུར་རོ་ཞེས་གསུངས་སོ།། །།</s>
  </p>
  <p id="4028">
    <s id="4028:1">མགོན་མེད་ཟས་སྦྱིན་ཞེས་བྱ་བ་ནི། </s>
    <s id="4028:2">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="4029">
    <s id="4029:1">དེའི་ཚེ་མཉན་དུ་ཡོད་<ref folio="F.39.a"/>པ་ན། </s>
  </p>
  <p id="4030">
    <s id="4030:1">བྲམ་ཟེ་དབུལ་པོ་འཚོ་བས་ཕོངས་པ་ཞིག་གནས་ཏེ། </s>
  </p>
  <p id="4031">
    <s id="4031:1">དེ་ཡང་གསོ་བ་མང་ཞིང་གཡོག་འཁོར་མང་བ་ཞིག་སྟེ། </s>
  </p>
  <p id="4032">
    <s id="4032:1">དེས་བསམས་པ་བདག་གིས་ཕྱུག་པོ་གང་ཞིག་ལ་བརྟེན་ཏེ། </s>
  </p>
  <p id="4033">
    <s id="4033:1">འཚོ་བ་བཙལ་བར་བྱ་སྙམ་མོ། །</s>
  </p>
  <p id="4034">
    <s id="4034:1">དེ་ནས་དེས་བསམས་པ་ཁྱིམ་བདག་མགོན་མེད་ཟས་སྦྱིན་ནི་སྙིང་རྗེ་ཅན་སྦྱིན་པ་ལ་སྲེད་པ་ཡིན་ཏེ། </s>
  </p>
  <p id="4035">
    <s id="4035:1">དེས་ནི་བདག་ལ་དགོས་པ་ཐམས་ཅད་ཀྱིས་སྡུད་པར་ནུས་སོ་སྙམ་མོ། །</s>
  </p>
  <p id="4036">
    <s id="4036:1">དེ་ནས་དེའི་གྲིབ་མ་དང་མི་འབྲལ་བ་བཞིན་དུ་དེའི་ཕྱིར་འབྲང་ངོ་། །</s>
  </p>
  <p id="4037">
    <s id="4037:1">དེ་ནས་ཁྱིམ་བདག་མགོན་མེད་ཟས་སྦྱིན་གྱིས་འཕྲིགས་ནས་དྲིས་པ། </s>
    <s id="4037:2">བྲམ་ཟེ་ཁྱོད་ང་ལ་རག་ལས་པ་ཅི་ཡོད། </s>
  </p>
  <p id="4038">
    <s id="4038:1">བྲམ་ཟེས་སྨྲས་པ། ཁྱིམ་བདག་རག་ཅི་ཡང་ལས་ཏེ། </s>
  </p>
  <p id="4039">
    <s id="4039:1">ཁྱོད་ལ་བརྟེན་ནས་འཚོ་བ་བཙལ་བར་འདོད་དོ། །</s>
  </p>
  <p id="4040">
    <s id="4040:1">དེ་ནས་དེ་ཐོས་མ་ཐག་ཏུ་ཁྱིམ་བདག་མགོན་མེད་ཟས་སྦྱིན་གྱིས་དེའི་འཚོག་ཆས་ཐམས་ཅད་སྦྱོར་བ་ལ་ཞུགས་སོ། །</s>
  </p>
  <p id="4041">
    <s id="4041:1">དེ་ནས་ཕྱི་ཞིག་ན་དེ་ཁྱིམ་བདག་མགོན་མེད་ཟས་སྦྱིན་དང་ལྷན་ཅིག་ཏུ་རྒྱལ་བུ་རྒྱལ་བྱེད་ཀྱི་ཚལ་དུ་སོང་ངོ་། །</s>
  </p>
  <p id="4042">
    <s id="4042:1">ཁྱིམ་བདག་མགོན་མེད་ཟས་སྦྱིན་གྱི་ལུགས་ཀྱིས་ན། </s>
  </p>
  <p id="4043">
    <s id="4043:1">ཉིན་གཅིག་བཞིན་དུ་གཡོག་འཁོར་ལྔ་བརྒྱ་དང་། རྒྱལ་བུ་རྒྱལ་བྱེད་ཀྱི་ཚལ་དུ་འགྲོ་ཞིང་ཕྱག་དར་བྱེད་དོ། །</s>
  </p>
  <p id="4044">
    <s id="4044:1">དེ་ནས་ཕྱི་ཞིག་ན་དེའི་བྱ་བ་ཞིག་བྱུང་ནས་དེས་བྲམ་ཟེ་དེ་མངགས་ཏེ། </s>
  </p>
  <p id="4045">
    <s id="4045:1">དེང་ཁྱོད་ཀྱིས་རྒྱལ་བུ་རྒྱལ་བུ་བྱེད་ཀྱི་ཚལ་དུ་ཕྱག་དར་གྱིས་ཤིག་ཅེས་བྱས་ནས། </s>
  </p>
  <p id="4046">
    <s id="4046:1">ཁྱིམ་བདག་དེ་སོང་ངོ་། །</s>
  </p>
  <p id="4047">
    <s id="4047:1">བྲམ་ཟེ་དེ་ཡང་རྒྱལ་བུ་རྒྱལ་བྱེད་ཀྱི་ཚལ་གྱི་བྱི་དོར་བྱེད་པ་ལ་ཞུགས་སོ། །</s>
  </p>
  <p id="4048">
    <s id="4048:1">དེ་ནས་བཅོམ་ལྡན་འདས་ཀྱིས་དགོངས་པ་བྲམ་ཟེ་འདི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་སེམས་བསྐྱེད་པར་འགྱུར་རོ་</s>
    <s id="4048:2">སྙམ་དུ་དགོངས་ནས། </s>
  </p>
  <p id="4049">
    <s id="4049:1">བཅོམ་ལྡན་འདས་ཀྱིས་ཅི་ནས་ཅུང་ཟད་ཙམ་ཞིག་བྱི་དོར་བྱས་པ་དེ་ཙམ་ཡང་བྱི་དོར་བྱས་པར་མི་མངོན་པ་དེ་ལྟར་བྱིན་གྱིས་བརླབས་ནས། </s>
  </p>
  <p id="4050">
    <s id="4050:1">དེ་དེས་གཡེངས་ཏེ་ཉི་མ་རངས་པ་ཐལ་བར་གྱུར་ཏོ། །</s>
  </p>
  <p id="4051">
    <s id="4051:1">དེ་ནས་དེས་བསམས་པ་ད་ནི་བདག་གིས་མཉན་དུ་ཡོད་པར་མི་ཕྱིན་ཏོ་སྙམ་ནས། </s>
  </p>
  <p id="4052">
    <s id="4052:1">རྒྱལ་བུ་རྒྱལ་བྱེད་ཀྱི་ཚལ་དེ་ཉིད་དུ་དགོངས་མལ་བཏབ་བོ། །</s>
    <s id="4052:2">དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། </s>
    <s id="4052:3">ཀུན་དགའ་བོ་སོང་ལ་<ref folio="F.39.b"/>རྒྱལ་བུ་རྒྱལ་བྱེད་ཀྱི་ཚལ་གྱི་ནང་དུ་བྲམ་ཟེ་དེའི་མལ་ཆོས་ཏེ། </s>
  </p>
  <p id="4053">
    <s id="4053:1">ཁྱོད་ཀྱང་དེའི་འདབ་ཏུ་འདུག་ལ། དེས་ཁྱོད་ལ་ཅི་དྲིས་པ་དེའི་ལན་ཁྱོད་ཀྱིས་ཐོབ་ཤིག །</s>
    <s id="4053:2">གཞན་ཡང་དགེ་སློང་རྣམས་ལ་བསྒོ་བ། དགེ་སློང་དག་གིས་དགེ་བ་བཅབ་པ་དང་། སྡིག་པ་བཤགས་པའི་ཚུལ་གྱིས་གནས་པར་གྱིས་ཤིག་ཅེས་ངས་བསྟན་མོད་ཀྱིས། འོན་ཀྱང་བྲམ་ཟེ་འདི་ལ་སྙིང་བརྩེ་བའི་ཕྱིར། སུས་རྫུ་འཕྲུལ་ཅི་ལྟ་བུ་ཐོབ་ཀྱང་རུང་སྟེ</s>
  </p>
  <p id="4054">
    <s id="4054:1">དེས་རྫུ་འཕྲུལ་དེ་ལྟ་བུ་སྟོན་ཅིག་ཅེས་གྱིས་ཤིག །</s>
    <s id="4054:2">ཚེ་དང་ལྡན་པ་ཀུན་དགའ་བོས་གསོལ་པ། བཙུན་པ་དེ་ལྟར་འཚལ་ལོ། །</s>
  </p>
  <p id="4055">
    <s id="4055:1">དེ་ནས་ཚེ་དང་ལྡན་པ་ཀུན་དགའ་བོས་དགེ་སློང་རྣམས་ལ་བསྒོ་བ། </s>
    <s id="4055:2">རྒྱལ་བུ་རྒྱལ་བྱེད་ཀྱི་ཚལ་འདིའི་ནང་ན་བྲམ་ཟེ་འདུག་པ་དེའི་མལ་ཆོས་ལ། དེའི་འདབ་ཏུ་འཁོད་ཅིག་ཅེས་བསྒོའོ། །</s>
    <s id="4055:3">དེ་ནས་དེ་དེ་ན་འདུག་པ་ལ་དགེ་སློང་རྣམས་རྫུ་འཕྲུལ་གྱི་ཆོ་འཕྲུལ་གཞན་དང་། གཞན་དག་སྟོན་པ་ལ་ཞུགས་སོ། །</s>
  </p>
  <p id="4056">
    <s id="4056:1">དེ་ནས་བྲམ་ཟེ་དེས་མཐོང་ནས། </s>
  </p>
  <p id="4057">
    <s id="4057:1">ཚེ་དང་ལྡན་པ་ཀུན་དགའ་བོ་ལ་དྲིས་པ། </s>
    <s id="4057:2">བཙུན་པ་ཀུན་དགའ་བོ་འདི་ལྟར་རྫུ་འཕྲུལ་ཆེ་ཞིང་འདི་ལྟར་མཐུ་ཆེ་བ་འདི་དག་སུ་དག་ཅིག །</s>
  </p>
  <p id="4058">
    <s id="4058:1">ཅི་འདྲ་བ་ཞིག་གུ་སྙམ་མོ། །</s>
  </p>
  <p id="4059">
    <s id="4059:1">ཚེ་དང་ལྡན་པ་ཀུན་དགའ་བོས་སྨྲས་པ། བཅོམ་ལྡན་འདས་ཀྱི་ཉན་ཐོས་རྣམས་ཡིན་ནོ། །</s>
  </p>
  <p id="4060">
    <s id="4060:1">དེ་ནས་བྲམ་ཟེ་དེས་བསམས་པ། སློབ་མ་རྣམས་ཀྱང་འདི་ཁོ་ན་ལྟར་ཕུན་སུམ་ཚོགས་པ་དང་ལྡན་ན། </s>
  </p>
  <p id="4061">
    <s id="4061:1">དགེ་སྦྱོང་གཽ་ཏ་མ་ལྟ་ཅི་སྨོས་ཏེ། </s>
  </p>
  <p id="4062">
    <s id="4062:1">དེ་ཅི་འདྲ་བ་ཞིག་གུ་སྙམ་མོ། །</s>
  </p>
  <p id="4063">
    <s id="4063:1">དེ་ནས་བཅོམ་ལྡན་འདས་ཀྱིས་འཇིག་རྟེན་པའི་སེམས་བསྐྱེད་དེ། </s>
  </p>
  <p id="4064">
    <s id="4064:1">ཀྱེ་མ་སྲོད་ལ་ནི་རྒྱལ་པོ་ཆེན་པོ་བཞི་ང་ལ་བལྟ་བའི་ཕྱིར་འོང་ན་ལེགས་སོ། །</s>
  </p>
  <p id="4065">
    <s id="4065:1">ནམ་ཕྱེད་ན་ལྷའི་དབང་པོ་བརྒྱ་བྱིན་ང་ལ་བལྟ་བའི་ཕྱིར་འོང་ན་ལེགས་སོ། །</s>
  </p>
  <p id="4066">
    <s id="4066:1">ཐོ་རངས་ན་ནི་མི་མཇེད་ཀྱི་བདག་པོ་ཚངས་པ་ང་ལ་བལྟ་བའི་ཕྱིར་འོང་ན་ལེགས་སོ་སྙམ་དུ་དགོངས་སོ། །</s>
  </p>
  <p id="4067">
    <s id="4067:1">དེ་ལྟར་བཅོམ་ལྡན་འདས་ཀྱིས་ཐུགས་བསྐྱེད་པའི་འཕྲལ་འཕྲལ་དུ་རྒྱལ་པོ་ཆེན་པོ་བཞི་དང་། ལྷའི་དབང་པོ་བརྒྱ་བྱིན་དང་། མི་མཇེད་ཀྱི་བདག་པོ་ཚངས་པ་བཅོམ་ལྡན་འདས་ལ་བལྟ་བའི་ཕྱིར་འོངས་སོ། །</s>
  </p>
  <p id="4068">
    <s id="4068:1">དེ་ནས་བྲམ་ཟེ་དེས་མཐོང་ནས། </s>
  </p>
  <p id="4069">
    <s id="4069:1">ཚེ་དང་ལྡན་པ་ཀུན་དགའ་བོ་ལ་དྲིས་པ། </s>
    <s id="4069:2">བཙུན་པ་ཀུན་དགའ་བོ་འདི་འདྲ་བ་འདི་དག་སུ་དག་ཅིག །</s>
  </p>
  <p id="4070">
    <s id="4070:1">ཚེ་དང་ལྡན་པ་ཀུན་<ref folio="F.40.a"/>དགའ་བོས་སྨྲས་པ། འདི་དག་ནི་རྒྱལ་པོ་ཆེན་པོ་བཞི་དང་། ལྷའི་དབང་པོ་བརྒྱ་བྱིན་དང་། མི་མཇེད་ཀྱི་བདག་པོ་ཚངས་པ་བཅོམ་ལྡན་འདས་ལ་བལྟ་བའི་ཕྱིར་འོངས་པ་ཡིན་ནོ། །</s>
  </p>
  <p id="4071">
    <s id="4071:1">དེ་ནས་དེ་ཐོས་མ་ཐག་ཏུ་བྲམ་ཟེ་དེ་བཅོམ་ལྡན་འདས་ལ་ཤིན་ཏུ་དགའ་བར་གྱུར་ཏེ། </s>
  </p>
  <p id="4072">
    <s id="4072:1">མིར་གྱུར་པ་ལ་ཡང་འདི་ལྟ་བུའི་གནས་ཐོབ་པ་ཡོད་པ་ལྟ། ཀྱེ་མ་བདག་ཀྱང་སངས་རྒྱས་སུ་གྱུར་ཏེ། </s>
  </p>
  <p id="4073">
    <s id="4073:1">འཇིག་རྟེན་དུ་འབྱུང་བར་གྱུར་ཅིག་ཅེས་བྱས་སོ། །</s>
  </p>
  <p id="4074">
    <s id="4074:1">དེ་ནས་དེས་བསམས་པ་གནས་འདི་ལྟ་བུ་ནི་ཡིད་སྨོན་དུ་བྱས་པ་ཙམ་གྱིས་འགྲུབ་པར་མི་འགྱུར་གྱིས། </s>
    <s id="4074:2">མ་ལ་བདག་གིས་སྦྱིན་པ་དག་བྱིན་ཞིང་བསོད་ནམས་དག་བྱས་ལ། བླ་ན་</s>
  </p>
  <p id="4075">
    <s id="4075:1">མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་བཏབ་བོ་སྙམ་མོ། །</s>
  </p>
  <p id="4076">
    <s id="4076:1">ནམ་ནངས་པ་དང་། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="4077">
    <s id="4077:1">མཉན་དུ་ཡོད་པར་ཆས་སོ། །</s>
  </p>
  <p id="4078">
    <s id="4078:1">ཁྱིམ་བདག་མགོན་མེད་ཟས་སྦྱིན་ཡང་གཡོག་འཁོར་ལྔ་བརྒྱ་དང་རྒྱལ་བུ་རྒྱལ་བྱེད་ཀྱི་ཚལ་དུ་དོང་སྟེ། </s>
  </p>
  <p id="4079">
    <s id="4079:1">ཁྱིམ་བདག་མགོན་མེད་ཟས་སྦྱིན་གྱིས་ཐག་རིང་པོ་ཞིག་ནས་བྲམ་ཟེ་དེ་མཐོང་ངོ་། །</s>
  </p>
  <p id="4080">
    <s id="4080:1">མཐོང་ནས་</s>
  </p>
  <p id="4081">
    <s id="4081:1">ཀྱང་བྲམ་དེ་ལ་སྨྲས་པ། </s>
    <s id="4081:2">བྲམ་ཟེ་ཁྱོད་ཀྱིས་རྒྱལ་བུ་རྒྱལ་བྱེད་ཀྱི་ཚལ་དུ་དེའི་བར་ངོ་མཚར་རྨད་དུ་བྱུང་བའི་ཆོས་ཅུང་ཟད་ཅིག་མཐོང་ངམ། </s>
    <s id="4081:3">དེ་ནས་བྲམ་ཟེ་དེས་ཁྱིམ་བདག་མགོན་མེད་ཟས་སྦྱིན་ལ་ཐམས་ཅད་བསྙད་དོ། །</s>
  </p>
  <p id="4082">
    <s id="4082:1">དེ་ནས་ཁྱིམ་བདག་མགོན་མེད་ཟས་སྦྱིན་གྱིས་བྲམ་ཟེ་དེ་ལ་སྨྲས་པ། </s>
    <s id="4082:2">བྲམ་ཟེ་ཁྱོད་ཀྱིས་ངོ་མཚར་རྨད་དུ་བྱུང་བ་དེ་ལྟ་བུ་དག་མཐོང་ན། </s>
  </p>
  <p id="4083">
    <s id="4083:1">ཁྱོད་ཅི་འདོད་པར་གྱུར། </s>
  </p>
  <p id="4084">
    <s id="4084:1">བྲམ་ཟེ་དེས་སྨྲས་པ། བླ་ན་</s>
  </p>
  <p id="4085">
    <s id="4085:1">མེད་པ་ཡང་དག་པར་རྫོགས་པའི་བྱང་ཆུབ་འདོད་མོད་ཀྱིས། ཁྱིམ་བདག་འོན་ཀྱང་གནས་དེ་ལྟ་བུ་ནི་ཡིད་སྨོན་ཙམ་གྱིས་འགྲུབ་པར་མི་འགྱུར་བས་ན། </s>
  </p>
  <p id="4086">
    <s id="4086:1">བདག་གིས་སློང་མོ་བྱས་ལ་སྦྱིན་པ་དག་སྦྱིན་ཞིང་བསོད་ནམས་དག་བྱ་བར་འདོད་དོ། །</s>
  </p>
  <p id="4087">
    <s id="4087:1">དེ་ནས་དེ་ཐོས་མ་ཐག་ཏུ་ཁྱིམ་བདག་མགོན་མེད་ཟས་སྦྱིན་གྱིས། བྲམ་ཟེ་དེ་ལ་ནོར་གྱི་ཕུང་པོ་ཆེན་པོ་བྱིན་ནོ། །</s>
  </p>
  <p id="4088">
    <s id="4088:1">བྲམ་ཟེ་དེས་ཀྱང་སངས་རྒྱས་ལ་སོགས་པ་དགེ་སློང་གི་དགེ་འདུན་ཟླ་བ་གསུམ་དུ་སྤྱན་དྲངས་ནས། </s>
  </p>
  <p id="4089">
    <s id="4089:1">རྒྱལ་བུ་རྒྱལ་བྱེད་ཀྱི་ཚལ་དུ་ཡོ་བྱད་ཐམས་ཅད་སྦྱར་ནས། </s>
  </p>
  <p id="4090">
    <s id="4090:1">སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཟླ་བ་གསུམ་གྱི་བར་དུ་ཡོ་བྱད་ཐམས་<ref folio="F.40.b"/>ཅད་ཀྱིས་བསྙེན་བཀུར་བྱས་ནས། </s>
  </p>
  <p id="4091">
    <s id="4091:1">ཐ་མའི་ཉིན་པར་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཞལ་ཟས་རོ་བརྒྱ་དང་ལྡན་པས་ཚིམ་པར་བྱས་ནས། </s>
  </p>
  <p id="4092">
    <s id="4092:1">བཅོམ་ལྡན་འདས་ལ་ན་བཟའ་འབུམ་རི་བ་ཕུལ་ལོ། །</s>
  </p>
  <p id="4093">
    <s id="4093:1">དགེ་སློང་གཞན་དག་ལ་ཡང་རེ་རེ་ལ་རས་ཟུང་རེ་ཕུལ་ནས། </s>
  </p>
  <p id="4094">
    <s id="4094:1">བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་བཏབ་སྟེ། </s>
  </p>
  <p id="4095">
    <s id="4095:1">ཀྱེ་མ་དགེ་བའི་རྩ་བ་འདིས་ན། </s>
  </p>
  <p id="4096">
    <s id="4096:1">བདག་འཇིག་རྟེན་ལོང་བ་འདྲེན་པ་མེད་པ་སྟོན་པ་མེད་པར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་</s>
  </p>
  <p id="4097">
    <s id="4097:1">མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་སུ་གྱུར་ཅིག་ཅེས་བྱས་སོ། །</s>
  </p>
  <p id="4098">
    <s id="4098:1">དེ་ནས་བཅོམ་ལྡན་འདས་ཀྱིས་བྲམ་ཟེ་དེ་ལ་བཀའ་སྩལ་པ། </s>
    <s id="4098:2">བྲམ་ཟེ་ལེགས་སོ་ལེགས་སོ། །</s>
  </p>
  <p id="4099">
    <s id="4099:1">བྲམ་ཟེ་ཁྱོད་མ་འོངས་པའི་དུས་ན། </s>
  </p>
  <p id="4100">
    <s id="4100:1">འཇིག་རྟེན་ལོང་བ་འདྲེན་པ་མེད་པ་སྟོན་པ་མེད་པར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་</s>
  </p>
  <p id="4101">
    <s id="4101:1">མེད་པ་ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་མྱ་ངན་མེད་ཅེས་བྱ་བར་འགྱུར་རོ་ཞེས་གསུངས་སོ།། །།</s>
  </p>
  <p id="4102">
    <s id="4102:1">ཉམ་ཆུང་བ་ཞེས་བྱ་བ་ནི། </s>
    <s id="4102:2">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="4103">
    <s id="4103:1">ཁྱིམ་བདག་མགོན་མེད་ཟས་སྦྱིན་ལ་མཐར་གྱི་བུ་བདུན་བྱུང་ནས། </s>
  </p>
  <p id="4104">
    <s id="4104:1">དེ་དག་རིགས་དང་འཐུན་པར་མིང་བཏགས་ཏེ། </s>
  </p>
  <p id="4105">
    <s id="4105:1">འོ་མ་དང་། ཞོ་དང་། མར་དང་། ཞུན་མར་དང་། མར་གྱི་ཉིང་གུས་བསྐྱེད་བསྲིངས་ཏེ། </s>
  </p>
  <p id="4106">
    <s id="4106:1">མཚོའི་ནང་གི་པད་མ་བཞིན་དུ་སྐྱེ་དྲག་པར་གྱུར་ཏོ། །</s>
  </p>
  <p id="4107">
    <s id="4107:1">དེ་ནས་ཕྱི་ཞིག་ན་ཁྱིམ་བདག་མགོན་མེད་ཟས་སྦྱིན་གྱིས་བསམས་པ། </s>
    <s id="4107:2">བདག་གི་བྱིས་པ་འདི་དག་མཛའ་སྡེ་དག་གི་ནང་དུ་གཟུད་པར་བྱའོ། །</s>
  </p>
  <p id="4108">
    <s id="4108:1">དེ་ཡང་དད་པ་དང་ལྡན་པ་རྣམས་ཀྱི་ནང་དུ་གཟུད་པར་བྱའི། མ་དད་པ་རྣམས་ཀྱི་ནང་དུ་ནི་གཟུད་པར་མི་བྱའོ། །</s>
  </p>
  <p id="4109">
    <s id="4109:1">གལ་ཏེ་མ་དད་པ་རྣམས་ཀྱི་ནང་དུ་བཙུད་པར་གྱུར་ན་ནི། འདི་དག་ཀྱང་དེ་དག་གི་བསྟན་པས་སངས་རྒྱས་ཀྱི་བསྟན་པ་ལ་མི་ལྟ་བར་འགྱུར་སྲིད་དོ་སྙམ་ནས། </s>
  </p>
  <p id="4110">
    <s id="4110:1">སངས་རྒྱས་པའི་མཛའ་སྡེའི་ནང་དུ་བཙུད་དོ། །</s>
  </p>
  <p id="4111">
    <s id="4111:1">དེ་<ref folio="F.41.a"/>ལ་མ་དད་པའི་མཛའ་སྡེ་གང་ཡིན་པ་དེ་དག་ནི་གར་ཐབས་དང་གྲོང་རྒྱུ་བ་དང་། སྨད་འཚོང་མ་རྣམས་ལ་ཆགས་ཤིང་འཁོད་དོ། །</s>
  </p>
  <p id="4112">
    <s id="4112:1">ཁྱིམ་བདག་མགོན་མེད་ཟས་སྦྱིན་གྱི་བུ་རྣམས་ནི། དགེ་བསྙེན་གྱི་མཛའ་སྡེ་རྣམས་དང་། སངས་རྒྱས་དང་། ཆོས་དང་། དགེ་འདུན་ལ་ལྷག་པར་བྱ་བ་བྱེད་པ་དང་། བསྙེན་གནས་དང་། ཆོས་མཉན་པ་ལ་ཆགས་ཤིང་འཁོད་དོ། །</s>
  </p>
  <p id="4113">
    <s id="4113:1">མཉན་དུ་ཡོད་པ་དེ་ན་བྲམ་ཟེའི་ཁྱེའུ་དབུལ་ཞིང་འཚོ་བས་ཕོངས་པ་ཞིག་འདུག་པ་དེས་བསམས་པ་བདག་མཛའ་སྡེ་དག་གི་ནང་དུ་ཞུགས་ལ། བདག་གིས་དེ་དག་ལ་བརྟེན་ནས་</s>
  </p>
  <p id="4114">
    <s id="4114:1">འཚོ་བ་བཙལ་བར་བྱའོ་སྙམ་ནས</s>
  </p>
  <p id="4115">
    <s id="4115:1">དགེ་བསྙེན་གྱི་མཛའ་སྡེའི་ནང་དུ་འཇུག་པར་འདོད་དེ་</s>
  </p>
  <p id="4116">
    <s id="4116:1">དྲིས་པ། </s>
    <s id="4116:2">ནོར་གྱི་བུངས་ཅི་ཙམ་གྱིས་ན་ཁྱོད་ཀྱི་ནང་དུ་འཇུག་ཏུ་དབང་། </s>
    <s id="4116:3">དེ་དག་གིས་སྨྲས་པ། ཀཱར་ཥཱ་པ་ཎ་ལྔ་བརྒྱས་ངེད་ཀྱི་ནང་དུ་འཇུག་ཏུ་དབང་ངོ་། །</s>
  </p>
  <p id="4117">
    <s id="4117:1">བྲམ་ཟེའི་ཁྱེའུ་དེས་སྨྲས་པ། བདག་ལ་ཀཱར་ཥཱ་པ་ཎ་ལྔ་བརྒྱ་ལྟ་ག་ལ་ཡོད། </s>
  </p>
  <p id="4118">
    <s id="4118:1">དེའི་སྟེང་དུ་ཁྱེད་ནི་དབང་ཕྱུག་གིས་ཆོག་པར་འདུག་ལ་སྦྱིན་པ་ལ་སྲེད་པ་ཡིན་ན། </s>
  </p>
  <p id="4119">
    <s id="4119:1">བདག་ནི་དབུལ་པོ་འཚོ་བས་ཕོངས་པ་ཞིག་ཡིན་པས་ན། </s>
  </p>
  <p id="4120">
    <s id="4120:1">བདག་གིས་ཁྱོད་ལ་ནོར་དེ་སྙེད་དབུལ་མི་ནུས་སོ། །</s>
  </p>
  <p id="4121">
    <s id="4121:1">དེ་ནས་ཁྱིམ་བདག་མགོན་མེད་ཟས་སྦྱིན་གྱི་བུ་རྣམས་ཀྱིས་སྨྲས་པ། </s>
    <s id="4121:2">གལ་ཏེ་ཁྱོད་བཅོམ་ལྡན་འདས་ཀྱི་བསྟན་པ་ལ་དད་པར་བྱེད་ན་</s>
  </p>
  <p id="4122">
    <s id="4122:1">ནི། ངེད་ཀྱིས་ཁྱོད་ལ་ཀཱར་ཥཱ་པ་ཎ་ལྔ་བརྒྱ་སྦྱིན་ནོ། །</s>
  </p>
  <p id="4123">
    <s id="4123:1">བྲམ་ཟེའི་ཁྱེའུས་སྨྲས་པ། དགེ་སྦྱོང་གཽ་ཏ་མ་དེའི་ཡོན་ཏན་རྣམས་བདག་གིས་མི་ཤེས་ན། </s>
  </p>
  <p id="4124">
    <s id="4124:1">དགེ་སྦྱོང་གཽ་ཏ་མ་དེའི་ཡོན་ཏན་རྣམས་ཅི་ལྟ་བུ་ཡིན། </s>
  </p>
  <p id="4125">
    <s id="4125:1">དེ་ནས་ཁྱིམ་བདག་མགོན་མེད་ཟས་སྦྱིན་གྱི་བུ་རྣམས་ཀྱིས་བྲམ་ཟེའི་ཁྱེའུ་དེ་ལ་སངས་རྒྱས་ཀྱི་བསྔགས་པ་བརྗོད་དོ། །</s>
  </p>
  <p id="4126">
    <s id="4126:1">དེ་ནས་དེ་ཐོས་མ་ཐག་ཏུ་བྲམ་ཟེའི་ཁྱེའུ་དེ། </s>
  </p>
  <p id="4127">
    <s id="4127:1">སངས་རྒྱས་ལ་ཤིན་ཏུ་དགའ་བར་གྱུར་ཏོ། །</s>
  </p>
  <p id="4128">
    <s id="4128:1">དགའ་བར་གྱུར་ནས་སྨྲས་པ། བདག་ཀྱང་ཁྱེད་ཀྱི་ནང་དུ་འཇུག་པར་བགྱིའོ། །</s>
  </p>
  <p id="4129">
    <s id="4129:1">བདག་ཀྱང་སངས་རྒྱས་བཅོམ་ལྡན་འདས་དང་། ཆོས་དང་། དགེ་འདུན་ལ་སྐྱབས་སུ་མཆི་བར་བགྱིའོ། །</s>
  </p>
  <p id="4130">
    <s id="4130:1">དེ་ནས་ཁྱིམ་བདག་མགོན་མེད་ཟས་སྦྱིན་གྱི་བུ་དེ་རྣམས་ཀྱིས་བྲམ་ཟེའི་ཁྱེའུ་དེས་ཚིག་དེ་ལྟ་བུ་བརྗོད་པ་ཐོས་སོ། །</s>
  </p>
  <p id="4131">
    <s id="4131:1">ཐོས་ནས་ཀྱང་དེ་རྣམས་ཀྱིས་དེ་ལ་ཀཱར་ཥཱ་པ་ཎ་བརྒྱ་ཕྲག་དུ་མ་བྱིན་ནོ། །</s>
  </p>
  <p id="4132">
    <s id="4132:1">བྲམ་ཟེའི་ཁྱེའུ་དེ་ཡང་དེ་རྣམས་ཀྱི་ནང་དུ་ཞུགས་<ref folio="F.41.b"/>སོ། །</s>
  </p>
  <p id="4133">
    <s id="4133:1">དེ་ནས་ཕྱི་ཞིག་ན་མཛའ་སྡེ་བོ་དེ་རྣམས་ཀྱི་བློ་སྐྱེས་པ། </s>
    <s id="4133:2">སངས་རྒྱས་ལ་སོགས་པ་དགེ་སློང་གི་དགེ་འདུན་ཟླ་བ་གསུམ་གྱི་བར་དུ་སྤྱན་དྲངས་ལ་ཡོ་བྱད་ཐམས་ཅད་ཀྱིས་བསྙེན་བཀུར་བྱའོ་ཞེས་ཟེར་རོ། །</s>
  </p>
  <p id="4134">
    <s id="4134:1">དེའི་ནང་ན་ཁ་ཅིག་ན་རེ་བདག་ཅག་ཀུན་གྱིས་ཟླ་བ་གསུམ་ཐོག་ཐག་ཏུ་དེ་འབའ་ཞིག་བྱེད་ཅིང་འདུག་མི་ནུས་ཀྱི། </s>
    <s id="4134:2">ཉིན་རེས་ཀྱིས་བཤོས་གསོལ་བར་བྱའོ་ཞེས་ཟེར་རོ། །</s>
  </p>
  <p id="4135">
    <s id="4135:1">བྲམ་ཟེའི་ཁྱེའུས་སྨྲས་པ། བདག་ནི་དབུལ་ལ་འཚོ་བས་ཕོངས་ཏེ། </s>
  </p>
  <p id="4136">
    <s id="4136:1">ཉིན་རེས་གཟུང་བ་དེ་ལྟ་བུ་བདག་གིས་མི་ནུས་སོ་ཞེས་ཟེར་རོ། །</s>
  </p>
  <p id="4137">
    <s id="4137:1">དེར་ཁ་ཅིག་ན་རེ་སུ་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་བཤོས་གསོལ་མི་ནུས་པ་དེ་ནི། བདག་ཅག་གི་ནང་ནས་གུད་དུ་བྱུང་ཅིག་ཅེས་ཟེར་རོ། །</s>
  </p>
  <p id="4138">
    <s id="4138:1">དེ་ནས་བྲམ་ཟེའི་ཁྱེའུས་བསམས་པ། </s>
    <s id="4138:2">བདག་གི་འདི་རྣམས་ཀྱི་ནང་དུ་དེའུ་མ་ཆུད་དེ་ཆུད་ན། </s>
  </p>
  <p id="4139">
    <s id="4139:1">བདག་འདི་རྣམས་ཀྱི་ནང་ནས་འབྱུང་བ་ནི་ཆ་མ་ཡིན་ནོ་སྙམ་ནས་</s>
  </p>
  <p id="4140">
    <s id="4140:1">སྨྲས་པ། བདག་གིས་ཉིན་རེས་མཇུག་ཏུ་གྱིས་ལ། </s>
    <s id="4140:2">ཁྱོད་ཀྱི་ལྷག་རོལ་ཅི་ཡོད་པ་དེ་དག་ཐམས་ཅད་ཀྱང་བདག་ལ་བྱིན་ཅིག །</s>
  </p>
  <p id="4141">
    <s id="4141:1">མཛའ་སྡེ་བོ་རྣམས་ཀྱིས་སྨྲས་པ། ཁྱོད་ཅི་ལྟར་དགའ་བ་དེ་བཞིན་དུ་བྱའོ་ཞེས་བྱས་ནས། </s>
  </p>
  <p id="4142">
    <s id="4142:1">དེ་རྣམས་ཀྱིས་སངས་རྒྱས་ལ་སོགས་པ་དགེ་སློང་གི་དགེ་འདུན་ཟླ་བ་གསུམ་གྱི་བར་དུ་སྤྱན་དྲངས་ནས། </s>
  </p>
  <p id="4143">
    <s id="4143:1">ཉིན་རེས་ཀྱིས་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཡོ་བྱད་ཐམས་ཅད་ཀྱིས་ཟླ་བ་གསུམ་གྱི་བར་དུ་བསྙེན་བཀུར་བྱས་སོ། །</s>
  </p>
  <p id="4144">
    <s id="4144:1">དེར་དེ་དག་གི་ལྷག་རོལ་ཅི་ཡོད་པ་དེ་དག་ཐམས་ཅད་བྲམ་ཟེའི་ཁྱེའུ་དེ་ལ་བྱིན་ནས། </s>
  </p>
  <p id="4145">
    <s id="4145:1">བྲམ་ཟེའི་ཁྱེའུས་དེ་དག་ཐམས་ཅད་བསྡུས་ཏེ། </s>
  </p>
  <p id="4146">
    <s id="4146:1">གཞན་དག་ཀྱང་ཀཱར་ཥཱ་པ་ཎ་གཞན་དག་འབུལ་དུ་བཅུག་ནས། </s>
  </p>
  <p id="4147">
    <s id="4147:1">ཐ་མའི་ཉིན་པར་དེས་སངས་རྒྱས་ལ་སོགས་པ་དགེ་སློང་གི་དགེ་འདུན་ཁྱིམ་དུ་སྤྱན་དྲངས་ཏེ། </s>
  </p>
  <p id="4148">
    <s id="4148:1">རྒྱལ་པོ་གསལ་རྒྱལ་དང་། ཁྱིམ་བདག་མགོན་མེད་ཟས་སྦྱིན་ལ་ཡང་བསྐུལ་ནས། </s>
  </p>
  <p id="4149">
    <s id="4149:1">དེས་དེ་ཉིད་ཀྱི་མཚན་མོ་ལམ་ཡང་མཛེས་པར་བྱས། </s>
  </p>
  <p id="4150">
    <s id="4150:1">གྲོང་ཁྱེར་ཡང་མཛེས་པར་བྱས་ནས། </s>
  </p>
  <p id="4151">
    <s id="4151:1">དེ་ཉིད་ཀྱི་མཚན་མོ་བཟའ་བ་དང་བཅའ་བ་གཙང་མ་བཟང་པོ་མང་པོ་སྦྱར་རོ། །</s>
  </p>
  <p id="4152">
    <s id="4152:1">ནང་པར་སྔར་ལངས་ནས་གདན་བཤམས་ཏེ། </s>
  </p>
  <p id="4153">
    <s id="4153:1">ཆུ་ར་བཀང་ནས་བཅོམ་ལྡན་འདས་ལ་ཕྲིན་གྱིས་གདུགས་ཚོད་བསྐུལ་བ། </s>
    <s id="4153:2">བཙུན་པ་གདུགས་ཚོད་ལ་བབ་སྟེ་བཤོས་ལགས་ན། </s>
  </p>
  <p id="4154">
    <s id="4154:1">བཅོམ་ལྡན་འདས་ཀྱིས་ད་དེའི་དུས་ལ་བབ་པར་དགོངས་<ref folio="F.42.a"/>ཏེ། </s>
  </p>
  <p id="4155">
    <s id="4155:1">གཤེགས་སུ་གསོལ་ཞེས་བསྐུལ་ཏོ། །</s>
  </p>
  <p id="4156">
    <s id="4156:1">དེ་ནས་བཅོམ་ལྡན་འདས་སྔ་དྲོ་ཤམ་ཐབས་དང་ཆོས་གོས་གསོལ་ཏེ། </s>
  </p>
  <p id="4157">
    <s id="4157:1">ལྷུང་བཟེད་བསྣམས་ནས། དགེ་སློང་མང་པོས་ཞབས་འབྲིང་བྱས་ཏེ། </s>
  </p>
  <p id="4158">
    <s id="4158:1">དགེ་སློང་གི་དགེ་འདུན་གྱིས་མདུན་དུ་བདར་ནས། </s>
  </p>
  <p id="4159">
    <s id="4159:1">བྲམ་ཟེའི་ཁྱེའུ་དེའི་བཀད་ས་ག་ལ་བ་དེར་གཤེགས་ཏེ་ཕྱིན་ནས། </s>
  </p>
  <p id="4160">
    <s id="4160:1">དགེ་སློང་གི་དགེ་འདུན་གྱི་གུང་ལ་གདན་བཤམས་པ་ལ་བཞུགས་སོ། །</s>
  </p>
  <p id="4161">
    <s id="4161:1">དེ་ནས་བྲམ་ཟེའི་ཁྱེའུ་དེས་སངས་རྒྱས་ལ་སོགས་པ་དགེ་སློང་གི་དགེ་འདུན་རྣམས་བདེ་བར་བཞུགས་པར་རིག་ནས། </s>
  </p>
  <p id="4162">
    <s id="4162:1">རང་གི་ལག་ནས་བཟའ་བ་དང་བཅའ་བ་གཙང་མ་བཟང་པོ་མང་པོས་ཚིམ་པར་བྱས་ཏེ། </s>
  </p>
  <p id="4163">
    <s id="4163:1">ཅི་བཞེད་པ་བསྟབས་ནས། </s>
  </p>
  <p id="4164">
    <s id="4164:1">བཅོམ་ལྡན་འདས་ལ་ཆེ་བ་ལ་འོས་པའི་ན་བཟའ་ཕུལ་ལོ། །</s>
  </p>
  <p id="4165">
    <s id="4165:1">དགེ་སློང་གཞན་དག་ལ་ཡང་རེ་རེ་ལ་རས་ཟུང་རེ་ཕུལ་ནས། </s>
  </p>
  <p id="4166">
    <s id="4166:1">བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་བཏབ་པ། </s>
    <s id="4166:2">ཀྱེ་མ་དགེ་བའི་རྩ་བ་འདིས་ན། </s>
  </p>
  <p id="4167">
    <s id="4167:1">བདག་འཇིག་རྟེན་ལོང་བ་འདྲེན་པ་མེད་པ་སྟོན་པ་མེད་པར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་</s>
  </p>
  <p id="4168">
    <s id="4168:1">མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་སུ་གྱུར་ཅིག་ཅེས་བྱས་སོ། །</s>
  </p>
  <p id="4169">
    <s id="4169:1">དེ་ནས་བཅོམ་ལྡན་འདས་ཀྱིས་བྲམ་ཟེའི་ཁྱེའུ་དེ་ལ་བཀའ་སྩལ་པ། བྲམ་ཟེའི་ཁྱེའུ་ལེགས་སོ། །</s>
  </p>
  <p id="4170">
    <s id="4170:1">ལེགས་སོ། །</s>
  </p>
  <p id="4171">
    <s id="4171:1">མ་འོངས་པའི་དུས་ན་བྲམ་ཟེའི་ཁྱེའུ་ཁྱོད། འཇིག་རྟེན་ལོང་བ་འདྲེན་པ་མེད་པ་སྟོན་པ་མེད་པར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་</s>
  </p>
  <p id="4172">
    <s id="4172:1">མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་འཐུན་མཛད་ཅེས་བྱ་བར་འགྱུར་རོ། །</s>
  </p>
  <p id="4173">
    <s id="4173:1">ཞེས་གསུངས་སོ།། །།</s>
  </p>
  <p id="4174">
    <s id="4174:1">པད་མ་གཉིས་ཞེས་བྱ་བ་དེ་ལ། པད་མ་གཉིས་ཞེས་བྱ་བ་དེ་ལ། </s>
    <s id="4174:2">པད་མ་དང་པོ་ནི། </s>
    <s id="4174:3">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="4175">
    <s id="4175:1">རྒྱལ་པོ་གསལ་རྒྱལ་གྱི་ལུགས་ཀྱིས་ན། </s>
  </p>
  <p id="4176">
    <s id="4176:1">ཉིན་གཅིག་བཞིན་དུ་དུས་གསུམ་དུ་བཅོམ་ལྡན་འདས་ལ་བལྟ་བའི་ཕྱིར་འགྲོ་ཞིང་། </s>
    <s id="4176:2">བཅོམ་ལྡན་འདས་ལ་བདུག་པ་དང་། <ref folio="F.42.b"/>ཕྱེ་མ་དང་། སྤོས་དང་མེ་ཏོག་རྣམས་ཀྱིས་མཆོད་པ་བྱས་ནས</s>
  </p>
  <p id="4177">
    <s id="4177:1">ཆོས་ཉན་པའི་ཕྱིར་སྤྱན་སྔར་འདུག་གོ། །</s>
  </p>
  <p id="4178">
    <s id="4178:1" flag="alternateSource">དེའི་ཚེ་ཀུན་དགའ་ར་བའི་སྲུངས་མའི་གནས་དགའ་ལྡན་གྱི་པད་མའི་མཚོའི་ནང་ན། </s>
  </p>
  <p id="4179">
    <s id="4179:1">དུས་མ་ཡིན་པར་པད་མ་ཞིག་སྐྱེས་ནས། </s>
  </p>
  <p id="4180">
    <s id="4180:1">དེའི་བློ་སྐྱེས་པ། </s>
    <s id="4180:2">རྒྱལ་པོ་གསལ་རྒྱལ་ཉིན་གཅིག་བཞིན་དུ་དུས་གསུམ་དུ་དགེ་སྦྱོང་གཽ་ཏ་མ་ལ་བདུག་པ་དང་། ཕྱེ་མ་དང་སྤོས་དང་མེ་ཏོག་རྣམས་ཀྱིས་བཀུར་སྟིར་བྱེད་ཀྱི་པད་མ་འདི་བདག་གིས་དེ་ལ་འབུལ་བར་བྱའོ་སྙམ་ནས</s>
  </p>
  <p id="4181">
    <s id="4181:1">དེ་ཁྱེར་ཏེ་མཉན་དུ་ཡོད་པར་སོང་ངོ་། །</s>
  </p>
  <p id="4182">
    <s id="4182:1">དེའི་ཚེ་སྲེད་མེད་ཀྱི་བུ་ལ་དད་པ་ཞིག་ཡ་མཚན་ཅན་ཐམས་ཅད་ལ་མཆོད་སྦྱིན་བྱེད་པ་ལ་ཞུགས་སོ། །</s>
  </p>
  <p id="4183">
    <s id="4183:1">དེ་ནས་དེས་མི་དེས་དུས་མ་ཡིན་པའི་པད་མ་དེ་ལྟ་བུ་ཁྱེར་ཏེ། </s>
  </p>
  <p id="4184">
    <s id="4184:1">འོང་བ་ཡང་མཐོང་ནས། </s>
  </p>
  <p id="4185">
    <s id="4185:1">དེས་དེ་ལ་སྨྲས་པ། </s>
    <s id="4185:2">ཀྱེ་མི་ཁྱོད་ཀྱི་པད་མ་འོ་ནི་བདག་ལ་བྱིན་ཅིག་དང་། </s>
    <s id="4185:3">འདི་བདག་གིས་ལེགས་ལྡན་སྲེད་མེད་ཀྱི་བུ་ལ་མཆོད་པར་བྱའོ། །</s>
  </p>
  <p id="4186">
    <s id="4186:1">ཁྱོད་ལ་ཡང་བདག་གིས་ཀཱར་ཥཱ་པ་ཎ་ལྔ་བརྒྱ་སྦྱིན་ནོ་ཞེས་བྱས་སོ། །</s>
  </p>
  <p id="4187">
    <s id="4187:1">དེའི་ཚེ་ཁྱིམ་བདག་མགོན་མེད་ཟས་སྦྱིན་གཡོག་འཁོར་ལྔ་བརྒྱ་དང་། བཅོམ་ལྡན་འདས་ལ་བལྟ་བའི་ཕྱིར་ཆས་པ་ལས། </s>
    <s id="4187:2">ཁྱིམ་བདག་མགོན་མེད་ཟས་སྦྱིན་གྱིས་མི་དེ་ཚིག་དེ་སྐད་ཟེར་བ་ཐོས་སོ། །</s>
  </p>
  <p id="4188">
    <s id="4188:1">ཐོས་ནས་ཀྱང་དེས་བསམས་པ། </s>
    <s id="4188:2">འདི་ནི་ཉེས་པར་བཤད་པའི་ཆོས་ཅན་ཡིན་ན། </s>
  </p>
  <p id="4189">
    <s id="4189:1">ནོར་གྱི་བུངས་འདི་སྙེད་ཅིག་ཉོས་ཏེ་སྲེད་མེད་ཀྱི་བུ་ལ་འབུལ་བར་འདོད་ན། </s>
  </p>
  <p id="4190">
    <s id="4190:1">ཅིའི་ཕྱིར་ངས་ནོར་ཆེས་མང་དུ་བསྐྱེད་དེ་ཉོས་ལ། བཅོམ་ལྡན་འདས་ལ་དབུལ་བར་མི་བྱ་སྙམ་ནས། </s>
  </p>
  <p id="4191">
    <s id="4191:1">དེས་ཀུན་དགའ་ར་བའི་སྲུངས་མ་ལ་སྨྲས་པ། </s>
    <s id="4191:2">ངས་ཁྱོད་ལ་ཀཱར་ཥཱ་པ་ཎ་སྟོང་སྦྱིན་གྱི། པད་མ་འོ་ནི་ང་ལ་བྱིན་ཅིག །</s>
  </p>
  <p id="4192">
    <s id="4192:1">དེ་ནས་སྲེད་མེད་ཀྱི་བུ་ལ་དད་པ་དེས་ཐོས་ནས་ང་རྒྱལ་སྐྱེས་ཏེ། </s>
  </p>
  <p id="4193">
    <s id="4193:1">དེས་ཀཱར་ཥཱ་པ་ཎ་ཉིས་སྟོང་སྦྱིན་པར་བྱས་སོ། །</s>
  </p>
  <p id="4194">
    <s id="4194:1">དེ་བཞིན་དུ་དེ་གཉིས་ཀྱིས་ཀཱར་ཥཱ་པ་ཎ་འབུམ་གྱི་བར་དུ་གོང་ནས་གོང་དུ་བསྐྱེད་དོ། །</s>
  </p>
  <p id="4195">
    <s id="4195:1">དེ་ནས་ཀུན་དགའ་ར་བའི་སྲུངས་མ་དེའི་བློ་སྐྱེས་པ། </s>
    <s id="4195:2">འདི་ལྟར་ཁྱིམ་བདག་མགོན་མེད་ཟས་སྦྱིན་ལྟ་བུས་མི་ཞིག་གི་ཕྱིར་འབུམ་གཏོང་བར་བྱེད་པ་དང་སྦྱར་ན། </s>
  </p>
  <p id="4196">
    <s id="4196:1">དགེ་སློང་གཽ་ཏ་མ་དེ་ནི་ཆེ་བ་ཞིག་ཡིན་གོར་མ་ཆག་ན། </s>
  </p>
  <p id="4197">
    <s id="4197:1">ཅིའི་ཕྱིར་བདག་ཉིད་སོང་ལ། བཅོམ་ལྡན་འདས་དེ་ལ་མཆོད་པར་མི་བྱ་སྙམ་དུ་བསམས་ནས། </s>
  </p>
  <p id="4198">
    <s id="4198:1">ཀུན་དགའ་ར་བའི་སྲུངས་མ་དེས་ཁྱིམ་བདག་<ref folio="F.43.a"/>མགོན་མེད་ཟས་སྦྱིན་ལ་སྨྲས་པ། </s>
    <s id="4198:2">ཁྱིམ་བདག་བདག་ལ་ནོར་མི་དགོས་ཀྱི། </s>
    <s id="4198:3">བདག་ཉིད་ཀྱིས་བཅོམ་ལྡན་འདས་དེ་ལ་མཆོད་པར་བྱའོ་ཞེས་བྱས་ནས</s>
  </p>
  <p id="4199">
    <s id="4199:1">པད་མ་དེ་ཁྱེར་ཏེ་རྒྱལ་བུ་རྒྱལ་བྱེད་ཀྱི་ཚལ་དུ་སོང་ནས། </s>
  </p>
  <p id="4200">
    <s id="4200:1">ཀུན་དགའ་ར་བའི་སྲུངས་མ་དེས། </s>
  </p>
  <p id="4201">
    <s id="4201:1">ཐག་རིང་པོ་ཞིག་ནས་སངས་རྒྱས་བཅོམ་ལྡན་འདས་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ལེགས་པར་བརྒྱན་ཅིང་སྤ་བར་བྱས་པ། མེ་ལུས་ཀྱི་དབྱིབས་སུ་འདུག་པ་ལྟ་བུ། </s>
    <s id="4201:2">མེ་ལྕེ་མར་གྱིས་བཏབ་པ་ལྟ་བུ། </s>
    <s id="4201:3">མར་མེ་གསེར་གྱི་སྣོད་དུ་བཞག་པ་ལྟ་བུ། </s>
    <s id="4201:4">མཆོད་སྡོང་རིན་པོ་ཆེ་སྣ་ཚོགས་ཀྱིས་སྤྲས་པ་ལྟ་བུ། </s>
    <s id="4201:5">བློ་གསལ་ཞིང་དྲི་མ་མེད་ལ། རྣམ་པར་དག་པ་དང་ལྡན་པའི་སངས་རྒྱས་བཅོམ་ལྡན་འདས་མཐོང་ངོ་། །</s>
  </p>
  <p id="4202">
    <s id="4202:1">མཐོང་ནས་ཀྱང་མཆོག་ཏུ་དགའ་བ་སྐྱེས་སོ། །</s>
  </p>
  <p id="4203">
    <s id="4203:1">དགའ་བ་སྐྱེས་ནས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="4204">
    <s id="4204:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="4205">
    <s id="4205:1">བཅོམ་ལྡན་འདས་ལ་མཆོད་པའི་ཕྱིར་སྟེང་དུ་བོར་ན། </s>
  </p>
  <p id="4206">
    <s id="4206:1">བཅོམ་ལྡན་འདས་ཀྱི་མཐུས་པད་མ་དེ་ཤིང་རྟའི་འཕང་ལོ་ཙམ་དུ་གྱུར་ཏེ། </s>
  </p>
  <p id="4207">
    <s id="4207:1">བཅོམ་ལྡན་འདས་གཤེགས་ན་ནི་འགྲོའོ། །</s>
  </p>
  <p id="4208">
    <s id="4208:1">གཞེས་ན་ནི་སྡོད་དོ། །</s>
  </p>
  <p id="4209">
    <s id="4209:1">དེ་ནས་ཀུན་དགའ་ར་བའི་སྲུངས་མ་དེས། </s>
  </p>
  <p id="4210">
    <s id="4210:1">ཆོ་འཕྲུལ་དེ་ལྟ་བུ་མཐོང་ནས། </s>
  </p>
  <p id="4211">
    <s id="4211:1">ལྷག་པར་ཡང་བཅོམ་ལྡན་འདས་ལ་ཤིན་ཏུ་དགའ་བར་གྱུར་ཏེ། </s>
  </p>
  <p id="4212">
    <s id="4212:1">བླ་ན་</s>
  </p>
  <p id="4213">
    <s id="4213:1">མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་བཏབ་པ། </s>
    <s id="4213:2">ཀྱེ་མ་དགེ་བའི་རྩ་བ་འདིས་བདག་འཇིག་རྟེན་ལོང་བ་འདྲེན་པ་མེད་པ་སྟོན་པ་མེད་པར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་</s>
  </p>
  <p id="4214">
    <s id="4214:1">མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་སུ་གྱུར་ཅིག་ཅེས་བྱས་སོ། །</s>
  </p>
  <p id="4215">
    <s id="4215:1">དེ་ནས་བཅོམ་ལྡན་འདས་ཀྱིས་ཀུན་དགའ་ར་བའི་སྲུངས་མ་དེ་ལ་བཀའ་སྩལ་པ། བཞིན་བཟངས་ལེགས་སོ་ལེགས་སོ། །</s>
  </p>
  <p id="4216">
    <s id="4216:1">མ་འོངས་པའི་དུས་ན་ཁྱོད་འཇིག་རྟེན་ལོང་བ་འདྲེན་པ་མེད་པ་སྟོན་པ་མེད་པར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། <ref folio="F.43.b"/>སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་</s>
  </p>
  <p id="4217">
    <s id="4217:1">མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་པད་མའི་བླ་མ་ཞེས་བྱ་བར་འགྱུར་རོ་ཞེས་གསུངས་སོ།། །།</s>
  </p>
  <p id="4218">
    <s id="4218:1">པད་མ་གཉིས་པ་ནི། </s>
    <s id="4218:2">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="4219">
    <s id="4219:1">དེའི་ཚེ་མཉན་དུ་ཡོད་པ་དེ་ཉིད་ན། </s>
  </p>
  <p id="4220">
    <s id="4220:1">ཀུན་དགའ་ར་བ་སྲུང་བ་ཞིག་འདུག་པ། དེའི་མཚོའི་ནང་ནས་དུས་མ་ཡིན་པར་པད་མ་ཞིག་སྐྱེས་ཏེ། </s>
  </p>
  <p id="4221">
    <s id="4221:1">དེའི་བློ་སྐྱེས་པ། </s>
    <s id="4221:2">པད་མ་འདི་བདག་གིས་རྒྱལ་པོ་གསལ་རྒྱལ་ལ་དབུལ་བར་བྱའོ། །</s>
  </p>
  <p id="4222">
    <s id="4222:1">འོན་ཏང་བདག་གི་ལོངས་སྤྱོད་ཆེན་པོ་དག་གི་འབྱུང་ཁུངས་སུ་འགྱུར་རོ་སྙམ་ནས། </s>
  </p>
  <p id="4223">
    <s id="4223:1">དེ་ཁྱེར་ཏེ་རྒྱལ་པོའི་ཕོ་བྲང་དུ་ཆས་ཏེ་སོང་ངོ་། །</s>
  </p>
  <p id="4224">
    <s id="4224:1">སངས་རྒྱས་བཅོམ་ལྡན་འདས་བགྲོད་པ་གཅིག་པུའི་ལམ་སྟོན་པ། རྣམ་པ་གཉིས་ཀྱི་ཤེས་བྱ་དང་། ཡེ་ཤེས་ལ་མངའ་བརྙེས་པ། མ་འདྲེས་པའི་དྲན་པ་ཉེ་བར་གཞག་པ་གསུམ་ལ་མཁས་པ། མི་འཇིགས་པ་བཞིས་མི་འཇིགས་པ། འགྲོ་བ་ལྔར་འགྲོ་བ་ལས་རྣམ་པར་གྲོལ་བ། སྐྱེ་མཆེད་དྲུག་ལ་མཁས་པ། བྱང་ཆུབ་ཀྱི་ཡན་ལག་བདུན་ལ་སྤྱོད་ཡུལ་བ། རྣམ་པར་ཐར་པ་བརྒྱད་ལ་བསམ་གཏན་པ། མཐར་གྱིས་གནས་པའི་སྙོམས་པར་འཇུག་པ་དགུ་ལ་སྙོམས་པར་འཇུག་པ། སྟོབས་བཅུའི་སྟོབས་དང་ལྡན་པ། ཡང་དག་པའི་སེང་གེའི་སྒྲ་ཆེན་པོ་སྒྲོགས་པ་རྣམས་ནི། ཆོས་ཉིད་ཀྱིས་ཉིན་དུས་གསུམ་མཚན་དུས་གསུམ་སྟེ། </s>
  </p>
  <p id="4225">
    <s id="4225:1">ཉིན་མཚན་དུས་དྲུག་ཏུ་སངས་རྒྱས་ཀྱི་སྤྱན་གྱིས་འཇིག་རྟེན་ལ་གཟིགས་ཏེ། </s>
  </p>
  <p id="4226">
    <s id="4226:1">སུ་ནི་རྒུད། </s>
  </p>
  <p id="4227">
    <s id="4227:1">སུ་ནི་དར། </s>
    <s id="4227:2">སུ་ནི་ཕོངས་ཤིང་འདུག །</s>
  </p>
  <p id="4228">
    <s id="4228:1">སུ་ནི་ཉམ་ང་བར་གྱུར། </s>
  </p>
  <p id="4229">
    <s id="4229:1">སུ་ནི་གནོད་པ་དང་ལྡན། </s>
  </p>
  <p id="4230">
    <s id="4230:1">སུ་ནི་ཕོངས་པ་དང་ཉམ་ང་བ་དང་གནོད་པ་དང་ལྡན། </s>
  </p>
  <p id="4231">
    <s id="4231:1">སུ་ནི་ངན་སོང་དུ་གཞོལ། </s>
    <s id="4231:2">སུ་ནི་ངན་སོང་དུ་འབབ། </s>
    <s id="4231:3">སུ་ནི་ངན་སོང་དུ་བབ། </s>
  </p>
  <p id="4232">
    <s id="4232:1">སུ་ནི་ངས་ངན་སོང་ནས་ཕྱུང་སྟེ་མཐོ་རིས་དང་ཐར་པ་དང་འབྲས་བུ་ལ་གཞག་པར་བྱ། </s>
  </p>
  <p id="4233">
    <s id="4233:1">སུ་ནི་ཉེས་པར་སྤྱོད་པའི་འདམ་དུ་བྱིང་བ་ལས་ལག་ནས་དྲང་བར་བྱ། </s>
  </p>
  <p id="4234">
    <s id="4234:1">སུ་ནི་འཕགས་པའི་ནོར་བདུན་མེད་པ་ལས་འཕགས་པའི་ནོར་བདུན་གྱི་དབང་ཕྱུག་ལ་དབང་བྱེད་དུ་གཞུག་པར་བྱ། </s>
  </p>
  <p id="4235">
    <s id="4235:1">སུ་ནི་དགེ་བའི་རྩ་བ་རྣམས་མ་བསྐྱེད་པ་ལས་བསྐྱེད་པར་བྱ། </s>
  </p>
  <p id="4236">
    <s id="4236:1">སུ་ནི་དགེ་བའི་རྩ་བ་རྣམས་བསྐྱེད་ཟིན་པ་ལས་ཡོངས་སུ་སྨིན་པར་བྱ། </s>
  </p>
  <p id="4237">
    <s id="4237:1">སུ་ནི་དགེ་བའི་རྩ་བ་རྣམས་ཡོངས་སུ་སྨིན་ཟིན་པ་ལས་ཡེ་ཤེས་<ref folio="F.44.a"/>ཀྱི་མཚོན་གྱིས་བརྟོལ་བར་བྱ། </s>
  </p>
  <p id="4238">
    <s id="4238:1">སུ་ལ་ནི་སངས་རྒྱས་བྱུང་བས་བརྒྱན་པའི་འཇིག་རྟེན་འབྲས་བུ་ཡོད་པར་བྱ་སྙམ་དུ་ཡེ་ཤེས་གཟིགས་པ་འཇུག་གོ། །</s>
  </p>
  <p id="4239">
    <s id="4239:1">རྒྱ་མཚོ་ཆུ་སྲིན་རྣམས་ཀྱི་གནས། །</s>
  </p>
  <p id="4240">
    <s id="4240:1">དུས་རླབས་ཡོལ་བར་འགྱུར་ཡང་སྲིད། །</s>
    <s id="4240:2">འདུལ་བར་བྱ་བའི་སྲས་རྣམས་ལ། །སངས་རྒྱས་དུས་ལས་ཡོལ་བ་མེད། །</s>
  </p>
  <p id="4241">
    <s id="4241:1">དེ་ནས་བཅོམ་ལྡན་འདས་ཀྱིས་དགོངས་པ། </s>
    <s id="4241:2">ཀུན་དགའ་ར་བའི་སྲུངས་མ་དེ། </s>
  </p>
  <p id="4242">
    <s id="4242:1">བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་སེམས་བསྐྱེད་པར་འགྱུར་རོ་</s>
    <s id="4242:2">སྙམ་དུ་དགོངས་ནས། </s>
  </p>
  <p id="4243">
    <s id="4243:1">སྔ་དྲོ་ཤམ་ཐབས་དང་ཆོས་གོས་གསོལ་ཏེ་ལྷུང་བཟེད་བསྣམས་ནས། </s>
  </p>
  <p id="4244">
    <s id="4244:1">མཉན་དུ་ཡོད་པར་བསོད་སྙོམས་ལ་གཤེགས་སོ། །</s>
  </p>
  <p id="4245">
    <s id="4245:1">དེ་ནས་ཀུན་དགའ་ར་བའི་སྲུངས་མ་དེས། </s>
  </p>
  <p id="4246">
    <s id="4246:1">ཐག་རིང་པོ་ཞིག་ནས་སངས་རྒྱས་བཅོམ་ལྡན་འདས་མཐོང་ངོ་། །</s>
  </p>
  <p id="4247">
    <s id="4247:1">མཐོང་ནས་ཀྱང་བཅོམ་ལྡན་འདས་ལ་ཤིན་ཏུ་དགའ་བར་གྱུར་ཏོ། །</s>
  </p>
  <p id="4248">
    <s id="4248:1">དགའ་བར་གྱུར་ནས་བསམས་པ། </s>
    <s id="4248:2">བདག་གིས་རྒྱལ་པོ་གསལ་རྒྱལ་བཏང་ལ། བཅོམ་ལྡན་འདས་ལ་བདག་ཉིད་ཀྱིས་མཆོད་པ་བྱའོ་སྙམ་ནས། </s>
  </p>
  <p id="4249">
    <s id="4249:1">དེས་པད་མ་དེ་བཅོམ་ལྡན་འདས་ཀྱི་སྟེང་གི་ནམ་མཁའ་ལ་བོར་བ་ལས། བཅོམ་ལྡན་འདས་ཀྱི་མཐུས་པད་མ་དེ་ཤིང་རྟའི་འཕང་ལོ་ཙམ་དུ་གྱུར་ཏེ། </s>
  </p>
  <p id="4250">
    <s id="4250:1">བཅོམ་ལྡན་འདས་གཤེགས་ན་ནི་འགྲོའོ། །</s>
  </p>
  <p id="4251">
    <s id="4251:1">གཞེས་ན་ནི་སྡོད་དོ། །</s>
  </p>
  <p id="4252">
    <s id="4252:1">དེ་ནས་ཀུན་དགའ་ར་བའི་སྲུངས་མ་དེས་ཆོ་འཕྲུལ་དེ་ལྟ་བུ་མཐོང་ནས། </s>
  </p>
  <p id="4253">
    <s id="4253:1">ལྷག་པར་ཡང་བཅོམ་ལྡན་འདས་ལ་ཤིན་ཏུ་དགའ་བར་གྱུར་ཏེ། </s>
  </p>
  <p id="4254">
    <s id="4254:1">བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་བཏབ་སྟེ། </s>
  </p>
  <p id="4255">
    <s id="4255:1">ཀྱེ་མ་དགེ་བའི་རྩ་བ་འདིས་ན་བདག་འཇིག་རྟེན་ལོང་བ་འདྲེན་པ་མེད་པ་སྟོན་པ་མེད་པར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་</s>
  </p>
  <p id="4256">
    <s id="4256:1">མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་སུ་གྱུར་ཅིག་ཅེས་བྱས་སོ། །</s>
  </p>
  <p id="4257">
    <s id="4257:1">དེ་ནས་བཅོམ་ལྡན་འདས་ཀྱིས་ཀུན་དགའ་ར་བའི་སྲུངས་མ་དེ་ལ་བཀའ་སྩལ་པ། </s>
    <s id="4257:2">བཞིན་བཟངས་ལེགས་སོ་ལེགས་སོ། །</s>
  </p>
  <p id="4258">
    <s id="4258:1">མ་འོངས་པའི་དུས་ན་ཁྱོད་འཇིག་རྟེན་ལོང་བ་འདྲེན་པ་མེད་པ་སྟོན་པ་མེད་པར། དེ་བཞིན་གཤེགས་<ref folio="F.44.b"/>པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་</s>
  </p>
  <p id="4259">
    <s id="4259:1">མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་བླ་མ་ཞེས་བྱ་བར་འགྱུར་རོ་ཞེས་གསུངས་སོ།། །། </s>
  </p>
  <p id="4260">
    <s id="4260:1">ལྟ་བ་ཞེས་བྱ་བ་ནི། </s>
    <s id="4260:2">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="4261">
    <s id="4261:1">དེའི་ཚེ་མཉན་དུ་ཡོད་པ་ན་ཁྱིམ་བདག་ཕྱུག་ཅིང་ནོར་མང་ལ་ལོངས་སྤྱོད་ཆེ་བ། ཡོངས་སུ་འཛིན་པ་ཡངས་ཤིང་རྒྱ་ཆེ་བ། རྣམ་ཐོས་ཀྱི་བུའི་ནོར་དང་མཉམ་པ། རྣམ་ཐོས་ཀྱི་བུའི་ནོར་དང་འགྲན་པ་ཞིག་གནས་ཏེ</s>
  </p>
  <p id="4262">
    <s id="4262:1">ཁྱིམ་བདག་དེ་ཡང་བྱམས་པའི་རང་བཞིན་ཅན། སྙིང་རྗེ་དང་ལྡན་པ། </s>
    <s id="4262:2">སེམས་ཅན་ཐམས་ཅད་ལ་མཉེས་གཤིན་པ། སྦྱིན་པ་ལ་སྲེད་པ། ཡ་མཚན་ཅན་ཐམས་ཅད་དང་ལྟ་བ་མཚུངས་པ། སྦྱིན་པ་ལ་བློ་སྙོམས་པ་ཞིག་སྟེ། </s>
  </p>
  <p id="4263">
    <s id="4263:1">དེས་དུས་དུས་སུ་མཆོད་སྦྱིན་ཆེན་པོ་བྱེད་ལ། བསྟན་བཅོས་སྤྱོད་པ་རྣམས་ཀྱི་གཞུང་སྤྱོད་པར་བྱེད་དོ། །</s>
  </p>
  <p id="4264">
    <s id="4264:1">དེས་བལྟས་ན་ཐམས་ཅད་ཀྱང་བདག་ལ་ནི་སྟོད། གཞན་ལ་ནི་སྨོད་པར་བྱེད་པས། དེ་དག་གིས་ཁྱིམ་བདག་དེའི་སེམས་མ་མགུའོ། །</s>
  </p>
  <p id="4265">
    <s id="4265:1">དེ་ནས་ཕྱི་ཞིག་ན་ཁྱིམ་བདག་དེས། </s>
  </p>
  <p id="4266">
    <s id="4266:1">བཅོམ་ལྡན་འདས་ཀྱི་བསྔགས་པ་ཐོས་ནས་དེ་འདི་སྙམ་དུ་སེམས་ཏེ། </s>
  </p>
  <p id="4267">
    <s id="4267:1">དེས་ཆོས་ཐམས་ཅད་རྟོགས་པ་ལས་ན། </s>
  </p>
  <p id="4268">
    <s id="4268:1">བཅོམ་ལྡན་འདས་དེ་ནི་ཐམས་ཅད་མཁྱེན་པ་ཡིན་པར་ངེས་སོ་སྙམ་ནས། </s>
  </p>
  <p id="4269">
    <s id="4269:1">བསྔགས་པ་ཐོས་མ་ཐག་ཏུ་སེམས་སྐྱེས་པ། </s>
    <s id="4269:2">ཀྱེ་མ་བཅོམ་ལྡན་འདས་དེ་བདག་གི་མཆོད་སྦྱིན་གྱི་གནས་འདིར་གཤེགས་ཀྱང་ཅི་མ་རུང་སྙམ་མོ། །</s>
  </p>
  <p id="4270">
    <s id="4270:1">དེ་ནས་བཅོམ་ལྡན་འདས་ཀྱིས་དགོངས་པ། </s>
    <s id="4270:2">བདག་གིས་ཁྱིམ་བདག་དེའི་དགེ་བའི་རྩ་བ་རྣམས་བསྐྱེད་པར་བྱ་དགོས་ལ། </s>
    <s id="4270:3">འདི་ལ་བརྟེན་ནས་</s>
  </p>
  <p id="4271">
    <s id="4271:1">འདུལ་བར་བྱ་བ་ཕལ་པོ་ཆེ་དྲང་དུ་ཡོད་དོ་སྙམ་ནས</s>
  </p>
  <p id="4272">
    <s id="4272:1">རྒྱལ་བུ་རྒྱལ་བྱེད་ཀྱི་ཚལ་ནས་མི་སྣང་བར་གྱུར་ཏེ། </s>
  </p>
  <p id="4273">
    <s id="4273:1">ཁྱིམ་བདག་དེའི་མཆོད་སྦྱིན་གྱི་གནས་སུ་ཞུགས་པར་གྱུར་ཏོ། །</s>
  </p>
  <p id="4274">
    <s id="4274:1">དེ་ནས་ཁྱིམ་བདག་དེས་ཐག་རིང་པོ་ཞིག་ནས་སངས་རྒྱས་བཅོམ་ལྡན་འདས་མཐོང་ངོ་། །</s>
  </p>
  <p id="4275">
    <s id="4275:1">མཐོང་ནས་ཀྱང་དགའ་བ་སྐྱེས་སོ། །</s>
  </p>
  <p id="4276">
    <s id="4276:1">དགའ་བ་སྐྱེས་ནས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="4277">
    <s id="4277:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="4278">
    <s id="4278:1">ཀྱེ་མ་<ref folio="F.45.a"/>བཅོམ་ལྡན་འདས་བདག་གི་མཆོད་སྦྱིན་གྱི་གནས་སུ་གཤེགས་ཏེ། </s>
  </p>
  <p id="4279">
    <s id="4279:1">ལོངས་སྤྱོད་པར་མཛད་དུ་གསོལ། </s>
  </p>
  <p id="4280">
    <s id="4280:1">དེ་ནས་བཅོམ་ལྡན་འདས་ཀྱིས་ཁྱིམ་བདག་དེ་ལ་ཅང་མི་གསུང་བས་གནང་ངོ་། །</s>
  </p>
  <p id="4281">
    <s id="4281:1">དེ་ནས་ཁྱིམ་བདག་དེས་སངས་རྒྱས་ལ་སོགས་པ་དགེ་སློང་གི་དགེ་འདུན་བདེ་བར་བཞུགས་པར་རིག་ནས། </s>
  </p>
  <p id="4282">
    <s id="4282:1">རང་གི་ལག་ནས་བཟའ་བ་དང་བཅའ་བ་གཙང་མ་བཟང་པོ་མང་པོས་ཚིམ་པར་བྱས་ཏེ། </s>
  </p>
  <p id="4283">
    <s id="4283:1">ཅི་བཞེད་པ་བསྟབས་ནས་</s>
    <s id="4283:2">ཆོས་ཉན་པའི་ཕྱིར་སྤྱན་སྔར་འདུག་གོ། །</s>
  </p>
  <p id="4284">
    <s id="4284:1">དེ་ནས་བཅོམ་ལྡན་འདས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྤྲོ་བ་བསྐྱེད་ནས། </s>
  </p>
  <p id="4285">
    <s id="4285:1">ཁྱིམ་བདག་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་འདོད་པ་སྐྱེས་ནས། </s>
  </p>
  <p id="4286">
    <s id="4286:1">དེས་སངས་རྒྱས་ལ་སོགས་པ་དགེ་སློང་གི་དགེ་འདུན་དང་བཅས་པ་ཟླ་བ་གསུམ་སྤྱན་དྲངས་ཏེ། </s>
  </p>
  <p id="4287">
    <s id="4287:1">རྒྱལ་བུ་རྒྱལ་བྱེད་ཀྱི་ཚལ་དུ་ཡོ་བྱད་ཐམས་ཅད་སྦྱར་ནས། </s>
  </p>
  <p id="4288">
    <s id="4288:1">སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཡོ་བྱད་ཐམས་ཅད་ཀྱིས་བསྙེན་བཀུར་བྱས་ཏེ། </s>
  </p>
  <p id="4289">
    <s id="4289:1">ཐ་མའི་ཉིན་པར་སངས་རྒྱས་ལ་སོགས་པ་དགེ་སློང་གི་དགེ་འདུན་རྣམས་ལ་ཞལ་ཟས་རོ་བརྒྱ་དང་ལྡན་པ་གསོལ་ནས། </s>
  </p>
  <p id="4290">
    <s id="4290:1">བཅོམ་ལྡན་འདས་ལ་ན་བཟའ་འབུམ་རི་བ་ཕུལ་ལོ། །</s>
  </p>
  <p id="4291">
    <s id="4291:1">དགེ་སློང་གཞན་དག་ལ་ཡང་རེ་རེ་ལ་རས་ཟུང་རེ་ཕུལ་ནས། </s>
  </p>
  <p id="4292">
    <s id="4292:1">བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་བཏབ་སྟེ། </s>
  </p>
  <p id="4293">
    <s id="4293:1">ཀྱེ་མ་དགེ་བའི་རྩ་བ་འདིས་ན་བདག་འཇིག་རྟེན་ལོང་བ་འདྲེན་པ་མེད་པ་སྟོན་པ་མེད་པར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི། ཁ་ལོ་སྒྱུར་བ། བླ་ན་</s>
  </p>
  <p id="4294">
    <s id="4294:1">མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་སུ་གྱུར་ཅིག་ཅེས་བྱས་སོ། །</s>
  </p>
  <p id="4295">
    <s id="4295:1">དེ་ནས་བཅོམ་ལྡན་འདས་ཀྱིས་ཁྱིམ་བདག་དེ་ལ་བཀའ་སྩལ་པ། ཁྱིམ་བདག་ལེགས་སོ་ལེགས་སོ། །</s>
  </p>
  <p id="4296">
    <s id="4296:1">མ་འོངས་པའི་དུས་ན་ཁྱོད་འཇིག་རྟེན་ལོང་བ་འདྲེན་པ་མེད་པ། སྟོན་པ་མེད་པར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་</s>
  </p>
  <p id="4297">
    <s id="4297:1">མེད་པ་ལྷ་དང་མི་རྣམས་ཀྱི་སྟོན་པ། སངས་<ref folio="F.45.b"/>རྒྱས་བཅོམ་ལྡན་འདས་ལེགས་མཐོང་ཞེས་བྱ་བར་འགྱུར་རོ་ཞེས་གསུངས་སོ།། །།</s>
  </p>
  <p id="4298">
    <s id="4298:1">ལས་བརྒྱ་ཐམ་པ། བམ་པོ་སུམ་ཅུ་གཅིག་པ། </s>
    <s id="4298:2">རིན་པོ་ཆེ་ཞེས་བྱ་བ་ནི། </s>
    <s id="4298:3">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="4299">
    <s id="4299:1">དེའི་ཚེ་མཉན་དུ་ཡོད་པ་ནས་དེད་དཔོན་ཞིག་གིས་ཟོང་ཁྱེར་ཏེ། </s>
  </p>
  <p id="4300">
    <s id="4300:1">རྒྱ་མཚོ་ཆེན་པོའི་ནང་དུ་ཆས་སོ། །</s>
  </p>
  <p id="4301">
    <s id="4301:1">དེད་དཔོན་དེ་ཡང་མོ་ལྟས་གཙོ་བོར་འཛིན་པ་ཞིག་སྟེ། </s>
  </p>
  <p id="4302">
    <s id="4302:1">དེ་ཟོང་རྣམས་རྔ་མོ་དང་བོང་བུ་ལ་སོགས་པ་ལ་བཀལ་ནས། </s>
  </p>
  <p id="4303">
    <s id="4303:1">མཉན་དུ་ཡོད་པའི་ཕྱི་སྒོ་ཆེན་མོ་ལས་བྱུང་སྟེ། </s>
  </p>
  <p id="4304">
    <s id="4304:1">ལམ་པོ་ཆེར་ཞུགས་ནས་དེས་སེམས་འདི་ལྟ་བུ་བསྐྱེད་དེ། </s>
  </p>
  <p id="4305">
    <s id="4305:1">གལ་ཏེ་བདག་རྒྱ་མཚོ་ཆེན་པོའི་ནང་ནས། </s>
  </p>
  <p id="4306">
    <s id="4306:1">ཉེ་ཞོ་མེད་པར་བདེ་བར་འོངས་ཏེ། </s>
  </p>
  <p id="4307">
    <s id="4307:1">རྒྱ་མཚོའི་གྲུ་བོ་ཆེའི་དོན་གྲུབ་ནས། </s>
  </p>
  <p id="4308">
    <s id="4308:1">ཕྱིར་འཁོར་བར་གྱུར་ན་སྒོ་འདིར་བདག་གི་སྒོའི་དུས་སྟོན་བྱའོ། །</s>
  </p>
  <p id="4309">
    <s id="4309:1">ལམ་པོ་ཆེ་འདིར་ཡང་ལམ་གྱི་དུས་སྟོན་བྱའོ་ཞེས་བྱས་ནས་</s>
    <s id="4309:2">རྒྱ་མཚོ་ཆེན་པོར་སོང་ངོ་། །</s>
  </p>
  <p id="4310">
    <s id="4310:1">དེ་ནས་དེ་རིན་པོ་ཆེའི་གླིང་བགྲོད་པར་བསྒྲུབས་ཏེ། </s>
  </p>
  <p id="4311">
    <s id="4311:1">རྒྱ་མཚོ་ཆེན་པོའི་ནང་ནས་འགྲམ་དུ་བྱུང་ནས། </s>
  </p>
  <p id="4312">
    <s id="4312:1">དེས་བསམས་པ། </s>
    <s id="4312:2">བདག་གྲུ་བོ་ཆེས་རྒྱ་མཚོ་ཆེན་པོའི་ནང་དུ་ཞུགས་ཏེ། </s>
  </p>
  <p id="4313">
    <s id="4313:1">དེས་ན་བདག་གིས་ནོར་ཆེན་པོ་བསྒྲུབས་ཀྱིས། </s>
    <s id="4313:2">བདག་གིས་རྒྱ་མཚོའི་འགྲམ་འདི་ཉིད་དུ་རྒྱ་མཚོའི་ལྷ་རྣམས་དང་། གྲུ་བོ་ཆེ་ལ་གནས་པའི་ལྷ་རྣམས་ལ་བཀུར་སྟི་བྱའོ་སྙམ་ནས</s>
  </p>
  <p id="4314">
    <s id="4314:1">དེས་རྒྱ་མཚོའི་འགྲམ་དེ་ཉིད་དུ་ལྷ་རྣམས་ལ་བཀུར་སྟི་ཆེན་པོ་བྱས་ཏེ། </s>
  </p>
  <p id="4315">
    <s id="4315:1">མཉན་དུ་ཡོད་པར་ཆས་སོ། །</s>
  </p>
  <p id="4316">
    <s id="4316:1">དེ་ནས་དེ་མཐར་གྱིས་རྒྱུ་ཞིང་སོང་སོང་བ་ལས། མཉན་དུ་ཡོད་པར་ཕྱིན་ནས། </s>
  </p>
  <p id="4317">
    <s id="4317:1">མཉན་དུ་ཡོད་པར་ཟོང་རྣམས་བཞག་སྟེ། </s>
  </p>
  <p id="4318">
    <s id="4318:1">དེས་གྲོང་ཁྱེར་གྱི་ཕྱི་སྒོ་ཆེན་པོ་དང་། ལམ་པོ་ཆེ་དེའི་ལྷ་རྣམས་ལ་མཆོད་པ་ཆེན་པོ་བྱས་ནས། </s>
  </p>
  <p id="4319">
    <s id="4319:1">སྦྱིན་པ་དག་སྦྱིན་ཞིང་བསོད་ནམས་དག་བྱེད་པ་ལ་ཞུགས་ཏེ། </s>
  </p>
  <p id="4320">
    <s id="4320:1">དེས་རིན་པོ་ཆེའི་ཕུང་པོ་ཆེན་པོ་སྤུངས་ནས། </s>
  </p>
  <p id="4321">
    <s id="4321:1">དགེ་སྦྱོང་དང་བྲམ་ཟེ་དང་། སྤྱོད་པ་པ་དང་ཀུན་ཏུ་རྒྱུ་དང་། སྡུག་ཅིང་ཕོངས་པ་དང་། བཀྲེས་པ་རྣམས་ལ་སྦྱིན་པ་བྱེད་པ་ལ་ཞུགས་སོ། །</s>
  </p>
  <p id="4322">
    <s id="4322:1">སངས་རྒྱས་བཅོམ་ལྡན་འདས་བགྲོད་པ་གཅིག་པུའི་ལམ་སྟོན་པ། རྣམ་པ་གཉིས་ཀྱི་ཤེས་བྱ་དང་། ཡེ་ཤེས་ལ་མངའ་བརྙེས་པ། མ་འདྲེས་པའི་དྲན་པ་ཉེ་བར་གཞག་པ་གསུམ་ལ་མཁས་པ། མི་འཇིགས་པ་བཞིས་མི་འཇིགས་པ། འགྲོ་བ་ལྔར་འགྲོ་བ་ལས་རྣམ་པར་<ref folio="F.46.a"/>གྲོལ་བ། སྐྱེ་མཆེད་དྲུག་ལ་མཁས་པ། བྱང་ཆུབ་ཀྱི་ཡན་ལག་བདུན་ལ་སྤྱོད་ཡུལ་བ། རྣམ་པར་ཐར་པར་བརྒྱད་ལ་བསམ་གཏན་པ། མཐར་གྱིས་གནས་པའི་སྙོམས་པར་འཇུག་པ་དགུ་ལ་སྙོམས་པར་འཇུག་པ། སྟོབས་བཅུའི་སྟོབས་དང་ལྡན་པ། ཡང་དག་པའི་སེང་གེའི་སྒྲ་ཆེན་པོ་སྒྲོགས་པ་རྣམས་ནི། ཆོས་ཉིད་ཀྱིས་ཉིན་དུས་གསུམ། མཚན་དུས་གསུམ་སྟེ། </s>
  </p>
  <p id="4323">
    <s id="4323:1">ཉིན་མཚན་དུས་དྲུག་ཏུ་སངས་རྒྱས་ཀྱི་སྤྱན་གྱིས་འཇིག་རྟེན་ལ་གཟིགས་ཏེ། </s>
  </p>
  <p id="4324">
    <s id="4324:1">སུ་ནི་རྒུད། </s>
  </p>
  <p id="4325">
    <s id="4325:1">སུ་ནི་དར། </s>
    <s id="4325:2">སུ་ནི་ཕོངས་ཤིང་འདུག །</s>
  </p>
  <p id="4326">
    <s id="4326:1">སུ་ནི་ཉམ་ང་བར་འགྱུར། </s>
  </p>
  <p id="4327">
    <s id="4327:1">སུ་ནི་གནོད་པ་དང་ལྡན། </s>
  </p>
  <p id="4328">
    <s id="4328:1">སུ་ནི་ཕོངས་པ་དང་། ཉམ་ང་བ་དང་། གནོད་པ་དང་ལྡན། </s>
  </p>
  <p id="4329">
    <s id="4329:1">སུ་ནི་ངན་སོང་དུ་གཞོལ། </s>
    <s id="4329:2">སུ་ནི་ངན་སོང་དུ་འབབ། </s>
    <s id="4329:3">སུ་ནི་ངན་སོང་དུ་བབ། </s>
  </p>
  <p id="4330">
    <s id="4330:1">སུ་ནི་ངས་ངན་སོང་ནས་ཕྱུང་སྟེ། </s>
  </p>
  <p id="4331">
    <s id="4331:1">མཐོ་རིས་དང་ཐར་པ་དང་། འབྲས་བུ་ལ་གཞག་པར་བྱ། </s>
  </p>
  <p id="4332">
    <s id="4332:1">སུ་ནི་ཉེས་པར་སྤྱོད་པའི་འདམ་དུ་བྱིང་བ་ལས་ལག་ནས་དྲང་བར་བྱ། </s>
  </p>
  <p id="4333">
    <s id="4333:1">སུ་ནི་འཕགས་པའི་ནོར་བདུན་མེད་པ་ལས། འཕགས་པའི་ནོར་བདུན་གྱི་དབང་ཕྱུག་ལ་དབང་བྱེད་དུ་གཞུག་པར་བྱ། </s>
  </p>
  <p id="4334">
    <s id="4334:1">སུ་ནི་དགེ་བའི་རྩ་བ་རྣམས་མ་བསྐྱེད་པ་ལས་བསྐྱེད་པར་བྱ། </s>
  </p>
  <p id="4335">
    <s id="4335:1">སུ་ནི་དགེ་བའི་རྩ་བ་རྣམས་བསྐྱེད་ཟིན་པ་ལས་ཡོངས་སུ་སྨིན་པར་བྱ། </s>
  </p>
  <p id="4336">
    <s id="4336:1">སུ་ནི་དགེ་བའི་རྩ་བ་རྣམས་ཡོངས་སུ་སྨིན་ཟིན་པ་ལས་ཡེ་ཤེས་ཀྱི་མཚོན་གྱིས་བརྟོལ་བར་བྱ། </s>
  </p>
  <p id="4337">
    <s id="4337:1">སུ་ལ་ནི་སངས་རྒྱས་བྱུང་བས་བརྒྱན་པའི་འཇིག་རྟེན་འབྲས་བུ་ཡོད་པར་བྱ་སྙམ་དུ་ཡེ་ཤེས་གཟིགས་པ་འཇུག་གོ། །</s>
  </p>
  <p id="4338">
    <s id="4338:1">རྒྱ་མཚོ་ཆུ་སྲིན་རྣམས་ཀྱི་གནས། །</s>
  </p>
  <p id="4339">
    <s id="4339:1">དུས་རླབས་ཡོལ་བར་འགྱུར་ཡང་སྲིད། །</s>
    <s id="4339:2">གདུལ་བར་བྱ་བའི་སྲས་རྣམས་ལ། །སངས་རྒྱས་དུས་ལས་ཡོལ་བ་མེད། །</s>
  </p>
  <p id="4340">
    <s id="4340:1">དེ་ནས་བཅོམ་ལྡན་འདས་ཀྱིས་དགོངས་པ་དེད་དཔོན་འདི་ནི། བླ་ན་</s>
  </p>
  <p id="4341">
    <s id="4341:1">མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་སེམས་བསྐྱེད་པར་འགྱུར་རོ་</s>
    <s id="4341:2">སྙམ་དུ་དགོངས་ནས་</s>
  </p>
  <p id="4342">
    <s id="4342:1">སྔ་དྲོ་ཤམ་ཐབས་དང་ཆོས་གོས་གསོལ་ཏེ</s>
  </p>
  <p id="4343">
    <s id="4343:1">ལྷུང་བཟེད་བསྣམས་ནས་དགེ་སློང་མང་པོས་ཞམ་རིང་བྱས་ཏེ། </s>
  </p>
  <p id="4344">
    <s id="4344:1">དགེ་སློང་གི་དགེ་འདུན་གྱིས་མདུན་དུ་བདར་ནས། </s>
  </p>
  <p id="4345">
    <s id="4345:1">སྒོ་དེ་ཉིད་ནས་མཉན་དུ་ཡོད་པའི་ནང་དུ་གཤེགས་པ་དང་། </s>
    <s id="4345:2">དེད་དཔོན་དེས་ཐག་རིང་པོ་ཞིག་ནས་སངས་རྒྱས་བཅོམ་ལྡན་འདས་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་<ref folio="F.46.b"/>ལེགས་པར་བརྒྱན་ཅིང་སྤ་བར་བྱས་པ་མཐོང་ངོ་། །</s>
  </p>
  <p id="4346">
    <s id="4346:1">མཐོང་ནས་ཀྱང་དེ་བཅོམ་ལྡན་འདས་ལ་ཤིན་ཏུ་དགའ་བ་སྐྱེས་སོ། །</s>
  </p>
  <p id="4347">
    <s id="4347:1">དགའ་བ་སྐྱེས་ནས་དེས་རིན་པོ་ཆེ་སྤར་གྱིས་བཏབ་སྟེ། </s>
  </p>
  <p id="4348">
    <s id="4348:1">བཅོམ་ལྡན་འདས་ལ་གཏོར་ནས་</s>
    <s id="4348:2">དེ་དག་སངས་རྒྱས་ཀྱི་མཐུས། བཅོམ་ལྡན་འདས་ཀྱི་སྟོང་དུ་ལྡིང་ཁང་ལྟ་བུར་ཆགས་ཏེ་འདུག་ནས་བཅོམ་ལྡན་འདས་གཤེགས་ན་ནི་འགྲོའོ། །</s>
  </p>
  <p id="4349">
    <s id="4349:1">གཞེས་ན་ནི་སྡོད་དོ། །</s>
  </p>
  <p id="4350">
    <s id="4350:1">དེ་ནས་དེད་དཔོན་དེས་ཆོ་འཕྲུལ་དེ་ལྟ་བུ་མཐོང་ནས། </s>
  </p>
  <p id="4351">
    <s id="4351:1">ལྷག་པར་ཡང་དགའ་བ་སྐྱེས་སོ། །</s>
  </p>
  <p id="4352">
    <s id="4352:1">དགའ་བ་སྐྱེས་ནས་བཅོམ་ལྡན་འདས་ཀྱི་ཞབས་ལ་ཕྱག་འཚལ་ཏེ། </s>
  </p>
  <p id="4353">
    <s id="4353:1">གསོལ་པ། </s>
    <s id="4353:2">ཟླ་བ་གསུམ་གྱི་བར་དུ་བཅོམ་ལྡན་འདས་དགེ་སློང་གི་དགེ་འདུན་དང་བཅས་པའི་ན་བཟའ་དང་། ཞལ་ཟས་དང་། གཟིམས་ཆ་དང་། གདན་དང་སྙུན་གསོས་དང་། སྨན་ཟོང་རྣམས་སྦྱར་བར་འཚལ་ན</s>
  </p>
  <p id="4354">
    <s id="4354:1">བཅོམ་ལྡན་འདས་ཀྱིས་བདག་ལ་གནང་བར་མཛད་དུ་གསོལ། </s>
  </p>
  <p id="4355">
    <s id="4355:1">དེ་ནས་བཅོམ་ལྡན་འདས་ཀྱིས་ཅང་མི་གསུང་བས་དེད་དཔོན་དེ་ལ་གནང་ངོ་། །</s>
  </p>
  <p id="4356">
    <s id="4356:1">དེ་ནས་དེད་དཔོན་དེས་བཅོམ་ལྡན་འདས་ཀྱིས་ཅང་མི་གསུང་བས་གནང་བར་རིག་ནས། </s>
  </p>
  <p id="4357">
    <s id="4357:1">རྒྱལ་བུ་རྒྱལ་བྱེད་ཀྱི་ཚལ་དུ་ཡོ་བྱད་ཐམས་ཅད་སྦྱར་ཏེ། </s>
  </p>
  <p id="4358">
    <s id="4358:1">དེས་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཟླ་བ་གསུམ་གྱི་བར་དུ་ཡོ་བྱད་ཐམས་ཅད་ཀྱིས་བསྙེན་བཀུར་བྱས་ནས། </s>
  </p>
  <p id="4359">
    <s id="4359:1">ཐ་མའི་ཉིན་པར་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཞལ་ཟས་རོ་བརྒྱ་དང་ལྡན་པ་གསོལ་ནས། </s>
  </p>
  <p id="4360">
    <s id="4360:1">བཅོམ་ལྡན་འདས་ལ་ན་བཟའ་འབུམ་རི་བ་ཕུལ་ལོ། །</s>
  </p>
  <p id="4361">
    <s id="4361:1">དགེ་སློང་གཞན་དག་ལ་ཡང་རེ་རེ་ལ་རས་ཟུང་རེ་ཕུལ་ནས། </s>
  </p>
  <p id="4362">
    <s id="4362:1">བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་བཏབ་སྟེ། </s>
  </p>
  <p id="4363">
    <s id="4363:1">ཀྱེ་མ་དགེ་བའི་རྩ་བ་འདིས་ན། </s>
  </p>
  <p id="4364">
    <s id="4364:1">བདག་འཇིག་རྟེན་ལོང་བ་འདྲེན་པ་མེད་པ་སྟོན་པ་མེད་པར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི། ཁ་ལོ་སྒྱུར་བ། བླ་ན་</s>
  </p>
  <p id="4365">
    <s id="4365:1">མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་སུ་གྱུར་ཅིག་ཅེས་བྱས་སོ། །</s>
  </p>
  <p id="4366">
    <s id="4366:1">དེ་ནས་བཅོམ་ལྡན་འདས་ཀྱིས་བཀའ་སྩལ་པ། དེད་དཔོན་ལེགས་སོ་ལེགས་སོ། །</s>
  </p>
  <p id="4367">
    <s id="4367:1">མ་འོངས་པའི་དུས་ན་ཁྱོད་འཇིག་རྟེན་ལོང་བ་<ref folio="F.47.a"/>འདྲེན་པ་མེད་པ་སྟོན་པ་མེད་པར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་</s>
  </p>
  <p id="4368">
    <s id="4368:1">མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་རིན་ཆེན་གཙུག་ཏོར་ཅན་ཞེས་བྱ་བར་འགྱུར་རོ་ཞེས་གསུངས་སོ།། །།</s>
  </p>
  <p id="4369">
    <s id="4369:1">ནོར་ཞེས་བྱ་བ་ནི། </s>
    <s id="4369:2">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="4370">
    <s id="4370:1">དེའི་ཚེ་མཉན་དུ་ཡོད་པ་ན་ཁྱིམ་བདག་ཅིག་གནས་པ་དེས་ཐབས་ཟླར་བབ་པ་ལས་ཆུང་མ་བླངས་ནས། </s>
  </p>
  <p id="4371">
    <s id="4371:1">དེ་དེ་དང་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་པ་ལས། ཕྱི་ཞིག་ན་དེའི་ཆུང་མ་ལ་བུ་ཆགས་ནས། </s>
  </p>
  <p id="4372">
    <s id="4372:1">དེ་ཟླ་བ་དགུའམ་བཅུ་ལོན་པ་དང་། བུ་གཟུགས་བཟང་ཞིང་བལྟ་ན་སྡུག་ལ་མཛེས་པ་ཞིག་བཙས་ཏེ། </s>
  </p>
  <p id="4373">
    <s id="4373:1">དེའི་བཙས་སྟོན་རྒྱས་པར་བྱས་ནས། </s>
  </p>
  <p id="4374">
    <s id="4374:1">རིགས་དང་འཐུན་པར་མིང་བཏགས་ཏེ། </s>
  </p>
  <p id="4375">
    <s id="4375:1">དེ་འོ་མ་དང་ཞོ་དང་མར་དང་ཞུན་མར་དང་མར་གྱི་ཉིང་གུས་བསྐྱེད་བསྲིངས་ནས། </s>
  </p>
  <p id="4376">
    <s id="4376:1">དེ་གང་གི་ཚེ་ཆེར་སྐྱེས་པ་དེའི་ཚེ་ཡི་གེ་དང་ཁོང་རྩིས་དང་། ཤོད་དགོད་པ་དང་། ལག་རྩིས་དང་དབྱུང་བ་དང་། སྦ་བ་དང་། དགྲམ་པ་དང་། གོས་བརྟག་པ་དང་། ནོར་བུ་བརྟག་པ་དང་། རིན་པོ་ཆེ་བརྟག་པ་དང་། སྤོས་བརྟག་པ་དང་། སྨན་བརྟག་པ་དང་། གླང་པོ་ཆེ་བརྟག་པ་དང་། རྟ་བརྟག་པ་དང་། གོ་མཚོན་བརྟག་པ་ལ་བསླབས་ཏེ། </s>
  </p>
  <p id="4377">
    <s id="4377:1">ཡི་གེ་མཁས་པ་དང་། ཀློག་མཁས་པ་དང་། མཛངས་པ་དང་། བྱ་བ་ལ་གསལ་བ་དང་། ཡིད་གཞུངས་པ་དང་། བརྟག་པ་རྣམ་པ་བརྒྱད་ལ་བྱང་བར་གྱུར་ཏོ། །</s>
  </p>
  <p id="4378">
    <s id="4378:1">དེ་ནས་ཕྱི་ཞིག་ན་དེས་ཟོང་ཁྱེར་ཏེ། </s>
  </p>
  <p id="4379">
    <s id="4379:1">རྒྱ་མཚོའི་ནང་དུ་སོང་བ་ལས། རྒྱ་མཚོའི་གྲུ་བོ་ཆེའི་དོན་གྲུབ་ནས་ཕྱིར་འོངས་སོ། །</s>
  </p>
  <p id="4380">
    <s id="4380:1">ཁྱིམ་བདག་དེས་ཀྱང་ཁྱིམ་བདག་མགོན་མེད་ཟས་སྦྱིན་ལ་བརྟེན་ནས། </s>
  </p>
  <p id="4381">
    <s id="4381:1">བཅོམ་ལྡན་འདས་ཀྱི་བསྟན་པ་ལ་དད་པ་རྙེད་དེ། </s>
  </p>
  <p id="4382">
    <s id="4382:1">སྐྱབས་སུ་འགྲོ་བ་དང་། བསླབ་པའི་གཞི་རྣམས་བླངས་སོ། །</s>
  </p>
  <p id="4383">
    <s id="4383:1">དེ་ནས་ཕྱི་ཞིག་ན་ཁྱིམ་བདག་དེས་སངས་རྒྱས་ལ་སོགས་པ་དགེ་སློང་གི་དགེ་འདུན་ཁྱིམ་དུ་སྤྱན་དྲངས་ཏེ། </s>
  </p>
  <p id="4384">
    <s id="4384:1">རང་གི་ལག་ནས་བཟའ་བ་དང་བཅའ་བ་གཙང་མ་བཟང་པོ་མང་པོས་ཚིམ་པར་བྱས་ནས། </s>
  </p>
  <p id="4385">
    <s id="4385:1">ཅི་བཞེད་པ་བསྟབས་ཏེ། </s>
  </p>
  <p id="4386">
    <s id="4386:1">ཆོས་ཉན་པའི་ཕྱིར་སྤྱན་སྔར་འདུག་གོ། །</s>
  </p>
  <p id="4387">
    <s id="4387:1"><ref folio="F.47.b"/>དེ་ནས་བཅོམ་ལྡན་འདས་ཀྱིས་ཁྱིམ་བདག་དེའི་བསམ་པ་དང་། བག་ལ་ཉལ་དང་། ཁམས་དང་ཤེས་པ་དང་། རང་བཞིན་ཐུགས་སུ་ཆུད་ནས། </s>
  </p>
  <p id="4388">
    <s id="4388:1">དེ་དང་འཐུན་པའི་ཆོས་བསྟན་ཏེ། </s>
  </p>
  <p id="4389">
    <s id="4389:1">དེ་ནས་ཁྱིམ་བདག་དེ་འཁོར་དང་བཅས་པས། སྟན་དེ་ཉིད་ལ་འཁོད་བཞིན་དུ་འཇིག་ཚོགས་ལ་ལྟ་བའི་རིའི་རྩེ་མོ་མཐོན་པོ་ཉི་ཤུ་ཡེ་ཤེས་རྡོ་རྗེས་བཅོམ་ནས། </s>
  </p>
  <p id="4390">
    <s id="4390:1">རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ། </s>
  </p>
  <p id="4391">
    <s id="4391:1">དེས་བདེན་པ་མཐོང་ནས་ཡང་དང་ཡང་དུ་རྒྱལ་བུ་རྒྱལ་བྱེད་ཀྱི་ཚལ་དུ་འགྲོ་ཞིང་། བཅོམ་ལྡན་འདས་ལ་ཆོས་ཉན་པར་བྱེད་དོ། །</s>
  </p>
  <p id="4392">
    <s id="4392:1">བདག་གི་བུ་ཡང་དང་ཡང་དུ་དྲན་པར་བྱེད་དེ། </s>
  </p>
  <p id="4393">
    <s id="4393:1">ཀྱེ་མ་དེ་ཡང་འདིར་འོངས་ཏེ། </s>
  </p>
  <p id="4394">
    <s id="4394:1">བཅོམ་ལྡན་འདས་ཀྱི་བསྟན་པ་ལ་དད་པ་རྙེད་པར་གྱུར་ལ། ཆོས་འདི་ལྟ་བུ་དག་ཀྱང་ཐོབ་ན་ཅི་མ་རུང་སྙམ་མོ། །</s>
  </p>
  <p id="4395">
    <s id="4395:1">དེ་ནས་ཕྱི་ཞིག་ན་ཁྱིམ་བདག་གི་བུ་དེ་རྒྱ་མཚོའི་གྲུ་བོ་ཆེའི་དོན་གྲུབ་སྟེ། </s>
  </p>
  <p id="4396">
    <s id="4396:1">ཕྱིར་འོངས་ནས་དེས་སྐྱེད་མོས་ཚལ་དུ་རྫས་རྣམས་བཞག་ནས། </s>
  </p>
  <p id="4397">
    <s id="4397:1">ཕ་མ་གཉིས་བལྟ་བའི་ཕྱིར་ཤིན་ཏུ་རིངས་པར་བདག་གི་ཁྱིམ་དུ་སོང་བ་ལས། </s>
    <s id="4397:2">དེའི་ཕ་མ་གཉིས་ཆོས་ཉན་པའི་ཕྱིར་རྒྱལ་བུ་རྒྱལ་བྱེད་ཀྱི་ཚལ་དུ་སོང་ནས། </s>
  </p>
  <p id="4398">
    <s id="4398:1">ཁྱིམ་བདག་གི་བུ་དེས་ཕ་མ་གཉིས་ཆོས་ཉན་པའི་ཕྱིར། རྒྱལ་བུ་རྒྱལ་བྱེད་ཀྱི་ཚལ་དུ་སོང་ངོ་ཞེས་ཐོས་སོ། །</s>
  </p>
  <p id="4399">
    <s id="4399:1">ཐོས་ནས་ཀྱང་དེ་ཡང་རྒྱལ་བུ་རྒྱལ་བྱེད་ཀྱི་ཚལ་དེ་ཉིད་དུ་སོང་སྟེ། </s>
  </p>
  <p id="4400">
    <s id="4400:1">དེ་དེར་ཕྱིན་ནས་</s>
  </p>
  <p id="4401">
    <s id="4401:1">བདག་གི་ཕ་མ་གཉིས་བལྟ་བར་བྱའོ་སྙམ་པ་ལས། </s>
    <s id="4401:2">ཁྱིམ་བདག་གི་བུ་དེས་ཕ་མ་གཉིས་ཆོས་ཉན་པའི་ཕྱིར་བཅོམ་ལྡན་འདས་ཀྱི་སྤྱན་སྔར་འདུག་པ་མཐོང་ངོ་། །</s>
  </p>
  <p id="4402">
    <s id="4402:1">མཐོང་ནས་ཀྱང་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="4403">
    <s id="4403:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="4404">
    <s id="4404:1">ཕ་མ་གཉིས་ཀྱི་མགུལ་ནས་འཇུས་ནས་ཆོས་ཉན་པའི་ཕྱིར་བཅོམ་ལྡན་འདས་ཀྱི་སྤྱན་སྔར་འདུག་གོ། །</s>
  </p>
  <p id="4405">
    <s id="4405:1">དེ་ནས་བཅོམ་ལྡན་འདས་ཀྱིས་ཁྱེའུ་དེའི་མདུན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྤྲོ་བ་སྐྱེ་བར་འགྱུར་བའི་གཏམ་བཀའ་སྩལ་ཏོ། །</s>
  </p>
  <p id="4406">
    <s id="4406:1">དེ་ནས་དེ་ཐོས་མ་ཐག་ཏུ་ཁྱེའུ་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་འདོད་པ་སྐྱེས་སོ། །</s>
  </p>
  <p id="4407">
    <s id="4407:1">དེ་ནས་ཁྱིམ་བདག་དེ་བཅོམ་ལྡན་འདས་ལས་ཆོས་ཐོས་ནས། </s>
  </p>
  <p id="4408">
    <s id="4408:1">བུ་དང་ལྷན་ཅིག་ཏུ་བདག་གི་ཁྱིམ་དུ་སོང་ངོ་། །</s>
  </p>
  <p id="4409">
    <s id="4409:1">དེར་སོང་ནས་དེ་གཉིས་ཀྱིས་བུ་དེ་ལ་སྨྲས་པ། བུ་ཁྱོད་<ref folio="F.48.a"/>ཀྱིས་རྒྱ་མཚོ་ཆེན་པོའི་ནང་ནས་བདག་ཅག་གཉིས་ལ་ཅི་ཞིག་ཁྱེར་ཏེ་འོངས། </s>
  </p>
  <p id="4410">
    <s id="4410:1">ཁྱེའུས་སྨྲས་པ། རིན་པོ་ཆེ་རིན་ཐང་ཆེ་བ་དག་བཙལ་ཏེ་མཆིས་སོ། །</s>
  </p>
  <p id="4411">
    <s id="4411:1">ཕ་མ་གཉིས་ཀྱིས་དེ་ལ་སྨྲས་པ། བུ་ཁྱོད་ཀྱིས་ནི་རྒྱ་མཚོའི་ནང་དུ་སོང་ནས་སྡུག་བསྔལ་སྟོང་ཕྲག་གྲངས་མེད་པ་མྱོང་སྟེ། </s>
  </p>
  <p id="4412">
    <s id="4412:1">རིན་པོ་ཆེ་ཐ་མལ་པ་དག་ཁྱེར་ཏེ་འོངས་སོ། །</s>
  </p>
  <p id="4413">
    <s id="4413:1">བདག་ཅག་གིས་ནི་འདི་ཉིད་ན་འདུག་བཞིན་དུ། ཚེགས་ཆུང་ངུས་རིན་པོ་ཆེ་རིན་ཐང་ཆེན་པོ་དག་རྙེད་དོ། །</s>
  </p>
  <p id="4414">
    <s id="4414:1">ཁྱེའུས་སྨྲས་པ། འོ་ན་ཚེགས་ཆུང་ངུས་རྙེད་པའི་རིན་པོ་ཆེ་དག་ཅི་འདྲ་བ་བལྟ་བར་འཚལ་ལོ། །</s>
  </p>
  <p id="4415">
    <s id="4415:1">དེ་ནས་ཕ་མ་གཉིས་ཀྱིས་དེ་ལ་བདག་ཅག་ཉིད་ཀྱི་ཡོན་ཏན་རྒྱས་པར་བརྗོད་དོ། །</s>
  </p>
  <p id="4416">
    <s id="4416:1">དེ་ནས་དེ་ཐོས་མ་ཐག་ཏུ་ཁྱེའུ་དེ་ལྷག་པར་ཡང་བཅོམ་ལྡན་འདས་ལ་དགའ་བར་གྱུར་ཏོ། །</s>
  </p>
  <p id="4417">
    <s id="4417:1">དགའ་བར་གྱུར་ནས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="4418">
    <s id="4418:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="4419">
    <s id="4419:1">ཆོས་ཉན་པའི་ཕྱིར་སྤྱན་སྔར་འདུག་གོ། །</s>
  </p>
  <p id="4420">
    <s id="4420:1">དེ་ནས་བཅོམ་ལྡན་འདས་ཀྱིས་དེའི་རྐྱེན་དུ་འཚམ་པའི་ཆོས་བསྟན་ཏོ། །</s>
  </p>
  <p id="4421">
    <s id="4421:1">དེ་ནས་ཁྱིམ་བདག་གི་བུ་དེས། </s>
  </p>
  <p id="4422">
    <s id="4422:1">བཅོམ་ལྡན་འདས་ཀྱི་གཏམ་གྱི་མཇུག་རྫོགས་པར་རིག་ནས། </s>
  </p>
  <p id="4423">
    <s id="4423:1">སྟན་ལས་ལངས་ཏེ། </s>
  </p>
  <p id="4424">
    <s id="4424:1">བླ་གོས་ཕྲག་པ་གཅིག་ཏུ་གཟར་ནས། </s>
  </p>
  <p id="4425">
    <s id="4425:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། </s>
  </p>
  <p id="4426">
    <s id="4426:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="4427">
    <s id="4427:1">ཟླ་བ་གསུམ་གྱི་བར་དུ་བཅོམ་ལྡན་འདས་དགེ་སློང་གི་དགེ་འདུན་དང་བཅས་པའི་ན་བཟའ་དང་། ཞལ་ཟས་དང་། གཟིམས་ཆ་དང་། གདན་དང་། སྙུན་གསོས་དང་། སྨན་ཟོང་རྣམས་སྦྱར་བར་འཚལ་ན</s>
  </p>
  <p id="4428">
    <s id="4428:1">བཅོམ་ལྡན་འདས་ཀྱིས་བདག་ལ་གནང་བར་མཛད་དུ་གསོལ། </s>
  </p>
  <p id="4429">
    <s id="4429:1">དེ་ནས་བཅོམ་ལྡན་འདས་ཀྱིས་ཁྱིམ་བདག་གི་བུ་དེ་ལ་ཅང་མི་གསུང་བས་གནང་ངོ་། །</s>
  </p>
  <p id="4430">
    <s id="4430:1">དེ་ནས་ཁྱིམ་བདག་གི་བུ་དེས་བཅོམ་ལྡན་འདས་ཀྱིས་ཅང་མི་གསུང་བས་གནང་བར་རིག་ནས། </s>
  </p>
  <p id="4431">
    <s id="4431:1">རྒྱལ་བུ་རྒྱལ་བྱེད་ཀྱི་ཚལ་དུ་ཡོ་བྱད་ཐམས་ཅད་སྦྱར་ཏེ། </s>
  </p>
  <p id="4432">
    <s id="4432:1">སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཟླ་བ་གསུམ་གྱི་བར་དུ་ཡོ་བྱད་ཐམས་ཅད་ཀྱིས་བསྙེན་བཀུར་བྱས་ནས། </s>
  </p>
  <p id="4433">
    <s id="4433:1">ཐ་མའི་ཉིན་པར་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཞལ་ཟས་རོ་བརྒྱ་དང་ལྡན་པ་གསོལ་ནས། </s>
  </p>
  <p id="4434">
    <s id="4434:1">བཅོམ་ལྡན་འདས་ལ་ན་བཟའ་<ref folio="F.48.b"/>འབུམ་རི་བ་ཕུལ་ལོ། །</s>
  </p>
  <p id="4435">
    <s id="4435:1">དགེ་སློང་གཞན་དག་ལ་ཡང་རེ་རེ་ལ་རས་ཟུང་རེ་ཕུལ་ནས། </s>
  </p>
  <p id="4436">
    <s id="4436:1">བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་བཏབ་སྟེ། </s>
  </p>
  <p id="4437">
    <s id="4437:1">ཀྱེ་མ་དགེ་བའི་རྩ་བ་འདིས་ན་བདག་འཇིག་རྟེན་ལོང་བ་འདྲེན་པ་མེད་པ་སྟོན་པ་མེད་པར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་</s>
  </p>
  <p id="4438">
    <s id="4438:1">མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་སུ་གྱུར་ཅིག་ཅེས་བྱས་སོ། །</s>
  </p>
  <p id="4439">
    <s id="4439:1">དེ་ནས་བཅོམ་ལྡན་འདས་ཀྱིས་ཁྱེའུ་དེ་ལ་བཀའ་སྩལ་པ། </s>
    <s id="4439:2">ཁྱིམ་བདག་གི་བུ་ལེགས་སོ་ལེགས་སོ། །</s>
  </p>
  <p id="4440">
    <s id="4440:1">མ་འོངས་པའི་དུས་ན་ཁྱོད་འཇིག་རྟེན་ལོང་བ་འདྲེན་པ་མེད་པ་སྟོན་པ་མེད་པར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་</s>
  </p>
  <p id="4441">
    <s id="4441:1">མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཆུ་རླབས་ཞེས་བྱ་བར་འགྱུར་རོ་ཞེས་གསུངས་སོ།། །།</s>
  </p>
  <p id="4442">
    <s id="4442:1">སྟོབས་ཕྲོག་ཅེས་བྱ་བ་ནི། </s>
    <s id="4442:2">གླེང་གཞི་མཉན་དུ་ཡོད་པ་ན་བཞུགས་ཏེ། </s>
  </p>
  <p id="4443">
    <s id="4443:1">དེའི་ཚེ་བྱང་ཕྱོགས་ཀྱི་པན་ཙ་ལའི་རྒྱལ་པོ་དང་། ལྷོ་ཕྱོགས་ཀྱི་པན་ཙ་ལའི་རྒྱལ་པོ་གཉིས་ཕན་ཚུན་མི་འཐུན་པར་གྱུར་ཏེ། </s>
  </p>
  <p id="4444">
    <s id="4444:1">དུས་དུས་སུ་སྐྱེ་བོ་ཕལ་པོ་ཆེ་ཁ་འདོག་པར་བྱེད་དོ། །</s>
  </p>
  <p id="4445">
    <s id="4445:1">དེ་གཉིས་ཀྱི་མཛའ་བོ་བཤེས་ཤིང་གཅུགས་པ་ནི། རྒྱལ་པོ་གསལ་རྒྱལ་ཡིན་ཏེ། </s>
  </p>
  <p id="4446">
    <s id="4446:1">རྒྱལ་པོ་གསལ་རྒྱལ་གྱིས་བསམས་པ། </s>
    <s id="4446:2">བདག་གིས་ཐབས་ཅི་ལྟ་བུ་ཞིག་གིས་དེ་གཉིས་བསྡུམ་པར་བྱ་སྙམ་ནས། </s>
  </p>
  <p id="4447">
    <s id="4447:1">དེའི་བློ་སྐྱེས་པ། </s>
    <s id="4447:2">བཅོམ་ལྡན་འདས་ནི་མ་དུལ་བ་དུལ་བ་ཡིན་ན། </s>
  </p>
  <p id="4448">
    <s id="4448:1">མ་ལ་བདག་གིས་བཅོམ་ལྡན་འདས་ལ་གསོལ་བ་གདབ་བོ་སྙམ་ནས། </s>
  </p>
  <p id="4449">
    <s id="4449:1">བཅོམ་ལྡན་འདས་ག་ལ་བ་དེར་སོང་སྟེ་</s>
    <s id="4449:2">ཕྱིན་ནས། </s>
  </p>
  <p id="4450">
    <s id="4450:1">བཅོམ་ལྡན་འདས་ཀྱི་ཞབས་ལ་ཕྱག་འཚལ་ཏེ། </s>
  </p>
  <p id="4451">
    <s id="4451:1">ཕྱོགས་གཅིག་ཏུ་འདུག་ནས། </s>
  </p>
  <p id="4452">
    <s id="4452:1">བཅོམ་ལྡན་འདས་ལ་རྒྱལ་པོ་གསལ་རྒྱལ་གྱིས་འདི་སྐད་ཅེས་གསོལ་ཏོ། །</s>
  </p>
  <p id="4453">
    <s id="4453:1">བཙུན་པ་བྱང་ཕྱོགས་ཀྱི་པན་ཙ་ལའི་རྒྱལ་པོ་དང་། ལྷོ་ཕྱོགས་ཀྱི་པན་ཙ་ལའི་རྒྱལ་པོ་<ref folio="F.49.a"/>གཉིས་ཕན་ཚུན་མི་འཐུན་པར་གྱུར་ཏེ། </s>
  </p>
  <p id="4454">
    <s id="4454:1">དེ་གཉིས་ཀྱིས་དུས་དུས་སུ་སྐྱེ་བོ་ཕལ་པོ་ཆེ་ཁ་འདོག་པར་བགྱིད་དོ། །</s>
  </p>
  <p id="4455">
    <s id="4455:1">བཅོམ་ལྡན་འདས་ནི་མ་དུལ་བ་དུལ་བ་ལགས་ན་ཐུགས་བརྩེ་བའི་སླད་དུ། དེ་གཉིས་ཀྱི་ཁོན་སྦྱང་བའི་སླད་དུ་ནན་ཏན་མཛད་དུ་གསོལ། </s>
  </p>
  <p id="4456">
    <s id="4456:1">དེ་ནས་བཅོམ་ལྡན་འདས་ཀྱིས་རྒྱལ་པོ་གསལ་རྒྱལ་ལ་ཅང་མི་གསུང་བས་གནང་ངོ་། །</s>
  </p>
  <p id="4457">
    <s id="4457:1">དེ་ནས་རྒྱལ་པོ་གསལ་རྒྱལ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དེ། </s>
  </p>
  <p id="4458">
    <s id="4458:1">རྗེས་སུ་ཡི་རངས་ནས། </s>
  </p>
  <p id="4459">
    <s id="4459:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ཀྱི་ཐད་ནས་སོང་ངོ་། །</s>
  </p>
  <p id="4460">
    <s id="4460:1">དེ་ནས་བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ་ནས་མི་སྣང་བར་གྱུར་ཏེ། </s>
  </p>
  <p id="4461">
    <s id="4461:1">བྱང་ཕྱོགས་ཀྱི་ཡུལ་པན་ཙ་ལ་དང་། ལྷོ་ཕྱོགས་ཀྱི་ཡུལ་པན་ཙ་ལ་གཉིས་ཀྱི་བར་མཚམས་སུ་གཤེགས་ཏེ་བཞུགས་ནས། </s>
  </p>
  <p id="4462">
    <s id="4462:1">བཅོམ་ལྡན་འདས་ཀྱིས་ཅི་ནས་དེ་དག་འཐབ་པར་སེམས་པ་དེ་ལྟ་བུར་བྱིན་གྱིས་བརླབས་སོ། །</s>
  </p>
  <p id="4463">
    <s id="4463:1">དེ་ནས་བྱང་ཕྱོགས་ཀྱི་པན་ཙ་ལའི་རྒྱལ་པོ་དང་། ལྷོ་ཕྱོགས་ཀྱི་པན་ཙ་ལའི་རྒྱལ་པོ་གཉིས་ཀྱིས་དཔུང་གི་ཚོགས་ཡན་ལག་བཞི་གོ་བསྐོན་ནས་གཡུལ་འགྱེད་པའི་ཕྱིར། སོ་སོ་ནས་དྲངས་སོ། །</s>
  </p>
  <p id="4464">
    <s id="4464:1">དེ་དག་གཡུལ་འགྱེད་པར་བརྩམས་པ་ལས། སངས་རྒྱས་ཀྱི་མཐུས་དེ་གཉི་གས་རང་རང་ཕམ་སྟེ་མ་ནུས་ནས། </s>
  </p>
  <p id="4465">
    <s id="4465:1">གཞན་གྱིས་ཐུབ་པར་མཐོང་སྟེ། </s>
  </p>
  <p id="4466">
    <s id="4466:1">དེ་གཉིས་སོ་སོ་ནས་ཤིང་རྟ་རེ་རེ་ལ་ཞོན་ཏེ། </s>
  </p>
  <p id="4467">
    <s id="4467:1">བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="4468">
    <s id="4468:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="4469">
    <s id="4469:1">ཕྱོགས་གཅིག་ཏུ་འཁོད་དོ། །</s>
  </p>
  <p id="4470">
    <s id="4470:1">བཅོམ་ལྡན་འདས་ཀྱིས་ཀྱང་ཅི་ནས་དེ་གཉིས་གཅིག་གིས་གཅིག་མི་མཐོང་བར་བྱིན་གྱིས་བརླབས་ཏེ། </s>
  </p>
  <p id="4471">
    <s id="4471:1">བཅོམ་ལྡན་འདས་ཀྱིས་དགོངས་པ་འདི་གཉིས་ལས་གཅིག་ནི་ངའི་བསྟན་པ་ལ་རབ་ཏུ་བྱུང་ནས། </s>
  </p>
  <p id="4472">
    <s id="4472:1">ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="4473">
    <s id="4473:1">དགྲ་བཅོམ་པ་ཉིད་མངོན་སུམ་དུ་བྱེད་པར་འགྱུར་རོ། །</s>
  </p>
  <p id="4474">
    <s id="4474:1">གཅིག་གིས་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་སེམས་བསྐྱེད་པར་འགྱུར་རོ་སྙམ་དུ་དགོངས་ནས། </s>
  </p>
  <p id="4475">
    <s id="4475:1">གཅིག་ལ་ནི་འཕགས་པའི་བདེན་པ་བཞིའི་གཏམ་གསུངས་སོ། །</s>
  </p>
  <p id="4476">
    <s id="4476:1">གཅིག་ལ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་སྤྲོ་བར་འགྱུར་བའི་<ref folio="F.49.b"/>གཏམ་གསུངས་སོ། །</s>
  </p>
  <p id="4477">
    <s id="4477:1">དེ་ནས་ལྷོ་ཕྱོགས་ཀྱི་པན་ཙ་ལའི་རྒྱལ་པོ་སྟན་ལས་ལངས་ཏེ། </s>
  </p>
  <p id="4478">
    <s id="4478:1">བླ་གོས་ཕྲག་པ་གཅིག་ཏུ་གཟར་ནས། </s>
  </p>
  <p id="4479">
    <s id="4479:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། </s>
  </p>
  <p id="4480">
    <s id="4480:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="4481">
    <s id="4481:1">བཙུན་པ་བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་། བསྙེན་པར་རྫོགས་ཤིང་དགེ་སློང་གི་དངོས་པོ་འཐོབ་ཏུ་རུང་ན། </s>
  </p>
  <p id="4482">
    <s id="4482:1">བདག་ཀྱང་བཅོམ་ལྡན་འདས་ཀྱི་ཐད་དུ་ཚངས་པར་སྤྱོད་པ་སྤྱད་པར་འཚལ་ལོ། །</s>
  </p>
  <p id="4483">
    <s id="4483:1">དེ་ནས་བཅོམ་ལྡན་འདས་ཀྱིས་དགེ་སློང་ཚུར་ཤོག་ཅེས་བྱ་བའི་ཚིག་གིས་རབ་ཏུ་ཕྱུང་སྟེ། </s>
  </p>
  <p id="4484">
    <s id="4484:1">བསྙེན་པར་རྫོགས་པར་མཛད་ནས། </s>
  </p>
  <p id="4485">
    <s id="4485:1">དེ་ལ་ལུང་ཡང་ཕོག་སྟེ། </s>
  </p>
  <p id="4486">
    <s id="4486:1">དེས་ཀྱང་བརྩོན་པ་དང་བསྒྲུབ་པ་དང་འབད་པས་ཉོན་མོངས་པ་ཐམས་ཅད་སྤངས་ཏེ། </s>
  </p>
  <p id="4487">
    <s id="4487:1">དགྲ་བཅོམ་པ་ཉིད་མངོན་སུམ་དུ་བྱས་སོ། །</s>
  </p>
  <p id="4488">
    <s id="4488:1">བྱང་ཕྱོགས་ཀྱི་པན་ཙ་ལའི་རྒྱལ་པོ་ཡང་སྟན་ལས་ལངས་ཏེ། </s>
  </p>
  <p id="4489">
    <s id="4489:1">བླ་གོས་ཕྲག་པ་གཅིག་ཏུ་གཟར་ནས། </s>
  </p>
  <p id="4490">
    <s id="4490:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། </s>
  </p>
  <p id="4491">
    <s id="4491:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="4492">
    <s id="4492:1">ཟླ་བ་གསུམ་གྱི་བར་དུ་བཅོམ་ལྡན་འདས་དགེ་སློང་གི་དགེ་འདུན་དང་བཅས་པའི་ན་བཟའ་དང་། ཞལ་ཟས་དང་གཟིམས་ཆ་དང་། གདན་དང་། སྙུན་གསོས་དང་། སྨན་ཟོང་རྣམས་སྦྱར་བར་འཚལ་ན</s>
  </p>
  <p id="4493">
    <s id="4493:1">བཅོམ་ལྡན་འདས་ཀྱིས་བདག་ལ་གནང་བར་མཛད་དུ་གསོལ། </s>
  </p>
  <p id="4494">
    <s id="4494:1">དེ་ནས་བཅོམ་ལྡན་འདས་ཀྱིས་བྱང་ཕྱོགས་ཀྱི་པན་ཙ་ལའི་རྒྱལ་པོ་ལ་ཡང་ཅང་མི་གསུང་བས་གནང་ངོ་། །</s>
  </p>
  <p id="4495">
    <s id="4495:1">དེ་ནས་བྱང་ཕྱོགས་ཀྱི་པན་ཙ་ལའི་རྒྱལ་པོས། བཅོམ་ལྡན་འདས་ཀྱིས་ཅང་མི་གསུང་བས་གནང་བར་རིག་ནས། </s>
  </p>
  <p id="4496">
    <s id="4496:1">སངས་རྒྱས་ལ་སོགས་པ་དགེ་སློང་གི་དགེ་འདུན་རང་གི་ཡུལ་དུ་སྤྱན་དྲངས་ཏེ། </s>
  </p>
  <p id="4497">
    <s id="4497:1">སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཟླ་བ་གསུམ་གྱི་བར་དུ་ཡོ་བྱད་ཐམས་ཅད་སྦྱར་ནས། </s>
  </p>
  <p id="4498">
    <s id="4498:1">ཡོ་བྱད་ཐམས་ཅད་ཀྱིས་བསྙེན་བཀུར་བྱས་ཏེ། </s>
  </p>
  <p id="4499">
    <s id="4499:1">ཐ་མའི་ཉིན་པར་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཞལ་ཟས་རོ་བརྒྱ་དང་ལྡན་པ་གསོལ་ནས། </s>
  </p>
  <p id="4500">
    <s id="4500:1">བཅོམ་ལྡན་འདས་ལ་ན་བཟའ་འབུམ་རི་བ་ཕུལ་ལོ། །</s>
  </p>
  <p id="4501">
    <s id="4501:1">དགེ་སློང་གཞན་དག་ལ་ཡང་རེ་རེ་ལ་རས་ཟུང་རེ་ཕུལ་ནས། </s>
  </p>
  <p id="4502">
    <s id="4502:1">བླ་ན་མེད་པ་ཡང་དག་པར་<ref folio="F.50.a"/>རྫོགས་པའི་བྱང་ཆུབ་ཏུ་སྨོན་ལམ་བཏབ་སྟེ། </s>
  </p>
  <p id="4503">
    <s id="4503:1">ཀྱེ་མ་དགེ་བའི་རྩ་བ་འདིས་ན་བདག་འཇིག་རྟེན་ལོང་བ་འདྲེན་པ་མེད་པ་སྟོན་པ་མེད་པར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་</s>
  </p>
  <p id="4504">
    <s id="4504:1">མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་སུ་གྱུར་ཅིག་ཅེས་བྱས་སོ། །</s>
  </p>
  <p id="4505">
    <s id="4505:1">དེ་ནས་བཅོམ་ལྡན་འདས་ཀྱིས་པན་ཙ་ལའི་རྒྱལ་པོ་དེ་ལ་བཀའ་སྩལ་པ། རྒྱལ་པོ་ཆེན་པོ་ལེགས་སོ་ལེགས་སོ། །</s>
  </p>
  <p id="4506">
    <s id="4506:1">མ་འོངས་པའི་དུས་ན་རྒྱལ་པོ་ཆེན་པོ་ཁྱོད་འཇིག་རྟེན་ལོང་བ་འདྲེན་པ་མེད་པ་སྟོན་པ་མེད་པར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་</s>
  </p>
  <p id="4507">
    <s id="4507:1">མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་རྣམ་པར་རྒྱལ་བ་ཞེས་བྱ་བར་འགྱུར་རོ་ཞེས་གསུངས་སོ། །</s>
  </p>
  <p id="4508">
    <s id="4508:1">ལས་བརྒྱ་ཐམ་པ་ལས། སྡོམ་གྱི་ཚིགས་སུ་བཅད་པ་བརྒྱད་པ་རྫོགས་སོ།། །།</s>
  </p>
</text>
