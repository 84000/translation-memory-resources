<?xml version='1.0' encoding='utf-8'?>
<text>
  <p id="1">
    <s id="1:1">[V60]<ref folio="F.267.a"/>༄༅༅། །རྒྱ་གར་སྐད་དུ། ཨཱརྱ་སརྦ་དྷརྨཱ་པྲ་བྲྀཏྟི་ནིར་དེ་ཤ་ནཱ་མ་མ་ཧཱ་ཡཱ་ན་སཱུ་ཏྲ། བོད་སྐད་དུ། </s>
    <s id="1:2">འཕགས་པ་ཆོས་ཐམས་ཅད་འབྱུང་བ་མེད་པར་བསྟན་པ་ཞེས་བྱ་བ་ཐེག་པ་ཆེན་པོའི་མདོ། </s>
    <s id="1:3">བམ་པོ་དང་པོ། </s>
    <s id="1:4">སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །</s>
  </p>
  <p id="2">
    <s id="2:1">འདི་སྐད་བདག་གིས་ཐོས་པ་དུས་གཅིག་ན། </s>
  </p>
  <p id="3">
    <s id="3:1">བཅོམ་ལྡན་འདས་རྒྱལ་པོའི་ཁབ་ཀྱི་བྱ་རྒོད་འཕུངས་པའི་རི་ལ། དགེ་སློང་ལྔ་བརྒྱ་ཙམ་གྱི་དགེ་སློང་གི་དགེ་འདུན་ཆེན་པོ་དང་ཐབས་ཅིག་ཏུ་བཞུགས་ཏེ། </s>
  </p>
  <p id="4">
    <s id="4:1">བྱང་ཆུབ་སེམས་དཔའ་སྟོང་ཕྲག་བཅུ་གཉིས་འདུས་པ་ཡང་འདི་ལྟ་སྟེ། </s>
  </p>
  <p id="5">
    <s id="5:1">བྱང་ཆུབ་སེམས་དཔའ་སེམས་དཔའ་ཆེན་པོ་བཀོད་པ་རབ་ཏུ་བརྒྱན་པ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་སེང་གེའི་རྩལ་གྱིས་འགྲོ་བ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་འོད་ཟེར་ཐོགས་པ་མེད་པར་ཤིན་ཏུ་སྦྱངས་པའི་འོད་ཀྱི་གཟི་བརྗིད་འབར་བ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་རི་རབ་ཟོམ་ལ་རྣམ་པར་སྤྱོད་པའི་རྒྱལ་པོ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་དགའ་བས་རབ་ཏུ་འཛུམ་པའི་འོད་དྲི་མ་མེད་པ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་ཉི་མའི་འོད་ཟིལ་གྱིས་གནོན་པའི་འོད་འཕྲོ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་གོ་འཕང་དམ་པ་དྲི་མ་མེད་པ་ཐོབ་པ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་གཟི་བརྗིད་འགྲོ་བ་ལ་འཕྲོ་བའི་པད་མ་རབ་ཏུ་རྒྱས་པའི་ལུས་དང་། བྱང་ཆུབ་སེམས་དཔའ་སེམས་དཔའ་ཆེན་པོ་ཚངས་པའི་སྒྲ་དབྱངས་ཀྱི་སྐད་སྒྲོགས་པ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་སེང་གེའི་རྒྱལ་པོ་འགྲོ་བ་རྣམ་པར་རོལ་པའི་བློ་གྲོས་དང་། བྱང་ཆུབ་སེམས་དཔའ་སེམས་དཔའ་ཆེན་པོ་གསེར་མདོག་གཟི་བརྗིད་དྲི་མ་མེད་པ་རྣམ་པར་དག་པ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་རེག་ན་</s>
  </p>
  <p id="6">
    <s id="6:1">འཇམ་ཞིང་གཞོན་པའི་ལུས་དང་། </s>
    <s id="6:2">བྱང་ཆུབ་སེམས་དཔའ་སེམས་དཔའ་ཆེན་པོ་གསེར་གྱི་རྒྱན་ལྟར་མཚན་རབ་ཏུ་རྒྱས་པའི་ལུས་དང་། བྱང་ཆུབ་སེམས་དཔའ་སེམས་དཔའ་ཆེན་པོ་འོད་ཟེར་བཅུས་བདུད་རབ་ཏུ་འདུལ་བ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱོད་ལམ་ཞི་བས་ཉེ་བར་ཞི་བར་འགྲོ་བ་དང་། བྱང་ཆུབ་སེམས་དཔའ་སེམས་དཔའ་<ref folio="F.267.b"/>ཆེན་པོ་གཟུགས་འཛིན་མངོན་པར་འཕགས་པའི་རྒྱལ་པོ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་ལྷའི་སྒྲ་དབྱངས་སྐད་སྒྲོགས་དང་། བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་ལ་དབང་ཕྱུག་གི་དབང་གི་རྩལ་གྱིས་སྤྱོད་པ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་གཟི་བརྗིད་དྲི་མ་མེད་པའི་ལུས་དང་། བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་གཞོན་ནུར་གྱུར་པ་དང་། </s>
    <s id="6:3">དེ་དག་ལ་སོགས་པ་བྱང་ཆུབ་སེམས་དཔའ་སྟོང་ཕྲག་དགུ་བཅུ་རྩ་གཉིས་དང་ཡང་ཐབས་ཅིག་གོ། །</s>
  </p>
  <p id="7">
    <s id="7:1">དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སེང་གེའི་རྩལ་གྱིས་འགྲོ་བས། བྱང་ཆུབ་སེམས་དཔའི་ཚོགས་དེ་ལྟ་བུ་དེ་མཐོང་ནས། </s>
  </p>
  <p id="8">
    <s id="8:1">སྟན་ལས་ལངས་ཏེ་བླ་གོས་ཕྲག་པ་གཅིག་ལ་གཟར་ནས། </s>
  </p>
  <p id="9">
    <s id="9:1">པུས་མོ་གཡས་པའི་ལྷ་ང་ས་ལ་བཙུགས་ཏེ། </s>
  </p>
  <p id="10">
    <s id="10:1">བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་ནས། </s>
  </p>
  <p id="11">
    <s id="11:1">ཚིགས་སུ་བཅད་དེ་ཞུ་བ་ཞུས་པ། </s>
    <s id="11:2">གསོ་མེད་སྲོག་མེད་བདག་མེད་ཆོས་ཀྱི་རྣམས། །མགོན་པོ་མཐའ་ཡས་གྲགས་མངས་བཤད་དུ་གསོལ། །</s>
  </p>
  <p id="12">
    <s id="12:1">འཁོར་འདི་འདི་འདྲ་དམ་པ་མཆོག་ལགས་ཏེ། །</s>
  </p>
  <p id="13">
    <s id="13:1">ཞི་བ་རྟག་ཞི་རྟག་ཏུ་ཉེ་བར་ཞི། །</s>
  </p>
  <p id="14">
    <s id="14:1">ལྟ་བའི་རྣམ་པ་ཇི་ལྟར་བྱང་ཆུབ་ལགས། །</s>
    <s id="14:2">ཁྲོ་དང་ཕྲག་དོག་ང་རྒྱལ་བྲལ་བ་དང་། །འདོད་ཆགས་དངོས་བྲལ་ཇི་ལྟར་བྱང་ཆུབ་ལགས། །</s>
    <s id="14:3">མགོན་པོ་མཐའ་ཡས་གྲགས་མངས་བཤད་དུ་གསོལ། །</s>
  </p>
  <p id="15">
    <s id="15:1">སྐྱོན་བྲལ་ཐར་པ་གང་ལ་མ་མཆིས་པའི། །འདུ་བྱེད་ཁམས་ཀྱང་ཇི་ལྟར་བྱང་ཆུབ་ལགས། །</s>
    <s id="15:2">ཇི་ལྟར་ཆོས་རྣམས་གཉིས་སུ་མ་མཆིས་པ། །</s>
    <s id="15:3">རྒྱལ་བ་ཐུགས་རྗེ་མངའ་བས་བཤད་དུ་གསོལ། །</s>
  </p>
  <p id="16">
    <s id="16:1">ཆོས་རྣམས་ཤིན་ཏུ་རྣམ་པར་གྲོལ་གྱུར་ཅིང་། །</s>
    <s id="16:2">མྱ་ངན་འདས་དང་གྲོལ་མཉམ་ཇི་ལྟར་ལགས། །</s>
    <s id="16:3">ཆགས་པ་མ་ཆགས་ནམ་མཁའི་ཚུལ་འདྲ་ཞིང་། །འཆིང་བར་མི་འགྱུར་གང་ལགས་མགོན་པོ་གསུང་། །</s>
  </p>
  <p id="17">
    <s id="17:1">ཀ་ལ་པིང་ཀ་ཚངས་པ་ལྷ་ཡི་གསུང་། །</s>
  </p>
  <p id="18">
    <s id="18:1">འོད་ལ་དྲི་མེད་གསེར་གྱི་མདོག་མངའ་བ། །</s>
    <s id="18:2">ཡིད་འོང་འོད་གསལ་ཡོན་ཏན་མཆོག་མངའ་བས། །ཆོས་ཉིད་རྟག་པར་ཚུལ་གཅིག་བཀའ་སྩལ་གསོལ། །</s>
  </p>
  <p id="19">
    <s id="19:1">སྒྲིབ་པ་ཇི་ལྟར་བྱང་ཆུབ་མཉམ་པ་ལགས། །</s>
    <s id="19:2">བྱང་ཆུབ་རང་བཞིན་ཇི་ལྟར་ཆོས་རྣམས་ལགས། །</s>
    <s id="19:3">ཆོས་དང་ཆོས་མིན་ཇི་ལྟར་འདྲ་བ་ལགས། །</s>
    <s id="19:4">དེ་གཉིས་<ref folio="F.268.a"/>ཇི་ལྟར་ནམ་མཁའ་མཚུངས་པ་ལགས། །</s>
    <s id="19:5" flag="alternateSource">ཆོས་རྣམས་གྲངས་དང་བགྲང་བ་མ་མཆིས་ཤིང་། །</s>
    <s id="19:6">ཞིང་དང་མཉམ་པར་དེ་དག་ཇི་ལྟར་འགྱུར། །</s>
  </p>
  <p id="20">
    <s id="20:1">སྐྱོན་བྲལ་བྱང་ཆུབ་དེ་ལ་མ་མཆིས་ཤིང་། །དེ་ལ་ཀུན་མཁྱེན་མ་མཆིས་ཇི་ལྟར་ལགས། །</s>
    <s id="20:2">བགྱི་དང་བགྱིད་དང་བགྱི་བའི་རང་བཞིན་དང་། །གཟུང་དང་འཛིན་པ་ནམ་ཡང་མ་མཆིས་ལ། །</s>
    <s id="20:3">སེམས་ཅན་རྣམས་ཀྱང་རྟག་པར་མ་མཆིས་ཤིང་། །</s>
    <s id="20:4">དེ་ལ་ཆོས་སྤྱོད་ཇི་ལྟར་མ་མཆིས་འགྱུར། །</s>
  </p>
  <p id="21">
    <s id="21:1">དེ་ལ་ཚུལ་ཁྲིམས་བཟོད་པ་མ་མཆིས་ཤིང་། །</s>
    <s id="21:2">ཚུལ་ཁྲིམས་འཆལ་བརའང་དེ་ལ་མ་མཆིས་ལ། །</s>
    <s id="21:3">བསམ་གཏན་ཤེས་རབ་དེ་ལ་མ་མཆིས་ཤིང་། །</s>
    <s id="21:4">རྟོགས་དང་མ་རྟོགས་མ་མཆིས་ཇི་ལྟར་ལགས། །</s>
    <s id="21:5">ཆོས་རྣམས་དྲི་མེད་དག་པ་ཇི་ལྟར་ལགས། །ནམ་མཁའ་འདྲ་ཞིང་ཅི་ཡང་མ་ལགས་ལ། །</s>
    <s id="21:6">ནམ་ཡང་སེམས་ཀྱི་རང་བཞིན་མི་དམིགས་ཤིང་། །ཆོས་རྣམས་སེམས་མེད་ཇི་ལྟར་ལགས་པར་འགྱུར། །</s>
  </p>
  <p id="22">
    <s id="22:1">ཡོངས་སུ་ཤེས་བགྱི་ཇི་ལྟར་མ་མཆིས་ཤིང་། །སྒོམ་དང་མངོན་བགྱི་མཆིས་པ་མ་ལགས་ལ། །</s>
    <s id="22:2">གང་དུའང་དེ་ལ་སྤང་བ་མ་མཆིས་པས། །</s>
    <s id="22:3">སེམས་ཅན་ཇི་ལྟར་ནམ་མཁའི་དབྱིངས་འདྲ་ལགས། །</s>
    <s id="22:4">གང་ལ་ཆོས་ཉིད་གཅིག་གི་ཚུལ་གྱུར་པ། །དེ་ལ་རང་བཞིན་ནམ་ཡང་མ་མཆིས་ལ། །</s>
    <s id="22:5">སྐྱེ་བ་ནམ་ཡང་དེ་ལ་མ་མཆིས་པའི། །ཆོས་ཀྱི་ཚུལ་ནི་མགོན་པོས་བཤད་དུ་གསོལ། །</s>
  </p>
  <p id="23">
    <s id="23:1">དེ་ལ་སློབ་དང་དགྲ་བཅོམ་མ་མཆིས་ཏེ། །</s>
  </p>
  <p id="24">
    <s id="24:1">རང་རྒྱལ་ཇི་ལྟར་མཆིས་པ་མ་ལགས་ཤིང་། །</s>
    <s id="24:2">བྱང་ཆུབ་ཚོལ་བའི་ཆོས་ཀྱང་མ་མཆིས་ལ། །</s>
    <s id="24:3">སོང་དང་འོངས་པ་མ་མཆིས་ཇི་ལྟར་ལགས། །</s>
    <s id="24:4">གང་ལ་གནས་དང་རྟེན་པ་མ་མཆིས་ཤིང་། །</s>
    <s id="24:5">འོང་དང་འགྲོ་བ་དག་ཀྱང་མ་མཆིས་ལ། །</s>
    <s id="24:6">ཆོས་རྣམས་འགྲོ་དང་འོང་དང་བྲལ་བས་ན། །</s>
  </p>
  <p id="25">
    <s id="25:1">རི་བཞིན་མི་གཡོ་བརྟན་གནས་ཇི་ལྟར་ལགས། །</s>
    <s id="25:2">དེ་ལ་ཇི་ལྟར་འདུ་ཤེས་གཟུགས་མ་མཆིས། །</s>
  </p>
  <p id="26">
    <s id="26:1">གཟུགས་ཀྱི་རང་བཞིན་ཇི་ལྟར་བྱང་ཆུབ་ལགས། །</s>
    <s id="26:2">གཟུགས་དང་བྱང་ཆུབ་ཇི་ལྟར་གཉིས་མ་མཆིས། །</s>
  </p>
  <p id="27">
    <s id="27:1">དྲི་མེད་མཆོག་མངའ་རྒྱལ་བས་དེ་དག་གསུངས། །</s>
  </p>
  <p id="28">
    <s id="28:1">སངས་རྒྱས་གང་ལ་མ་མཆིས་ཆོས་དག་དང་། །དགེ་འདུན་གང་ལ་མ་མཆིས་དེ་</s>
  </p>
  <p id="29">
    <s id="29:1">སླད་དུ། །</s>
    <s id="29:2">སངས་རྒྱས་ཆོས་དང་དགེ་འདུན་མཆོག་གི་རྣམས། །དེ་དག་གཅིག་གི་ཚུལ་དུ་ཇི་ལྟར་འགྱུར། །</s>
  </p>
  <p id="30">
    <s id="30:1">གང་ལ་སྟོང་དང་མཚན་ཉིད་མ་མཆིས་ཤིང་། །</s>
    <s id="30:2">འདུ་དང་འབྲལ་བ་དེ་ལ་མ་མཆིས་ལ། །<ref folio="F.268.b"/></s>
    <s id="30:3">ཆོས་རྣམས་མིང་དང་མིང་མེད་བྲལ་བ་སྟེ། །</s>
  </p>
  <p id="31">
    <s id="31:1">སྒྲ་བརྗོད་བྲག་ཅ་འདྲ་བ་ཇི་ལྟར་ལགས། །</s>
    <s id="31:2">སྐྱེ་དང་སྐྱེ་མེད་གང་ལ་མ་མཆིས་ཤིང་། །</s>
    <s id="31:3">གང་ལ་སྐྱོན་བྲལ་མྱ་ངན་འདས་པ་དང་། །འཁོར་བ་དག་ཀྱང་དེ་ལ་མ་མཆིས་པས། །</s>
    <s id="31:4">ཆོས་རྣམས་ཐམས་ཅད་ཚུལ་གཅིག་ཇི་ལྟར་འགྱུར། །</s>
  </p>
  <p id="32">
    <s id="32:1">ལྷ་དང་ཀླུ་དག་དེ་</s>
  </p>
  <p id="33">
    <s id="33:1">ལ་མ་མཆིས་ཤིང་། །</s>
    <s id="33:2">གནོད་སྦྱིན་མིའམ་ཅི་དང་འདྲེ་དག་དང་། །སེམས་ཅན་དམྱལ་བ་དེ་ལ་མ་མཆིས་ཤིང་། །</s>
    <s id="33:3">ཇི་ལྟར་དེ་ལ་སེམས་ཅན་ལམ་མ་མཆིས། །</s>
  </p>
  <p id="34">
    <s id="34:1">མགོན་པོས་ཆོས་རྣམས་གང་གསུངས་ཚུལ་དག་དང་། །སྡིག་པའི་བློ་ཅན་མུ་སྟེགས་གང་སྨྲ་བ། །དེ་དག་གཉིས་སུ་མ་མཆིས་ཇི་ལྟར་ལགས། །</s>
    <s id="34:2">ཡི་གེ་ཀུན་ལ་གཅིག་ཏུ་ཇི་ལྟར་འགྱུར། །</s>
  </p>
  <p id="35">
    <s id="35:1">དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སེང་གེའི་རྩལ་གྱིས་འགྲོ་བ་ལ་ལེགས་སོ་ཞེས་བྱ་བ་གནང་སྟེ། </s>
  </p>
  <p id="36">
    <s id="36:1">རིགས་ཀྱི་བུ་ལེགས་སོ་ལེགས་སོ། །</s>
  </p>
  <p id="37">
    <s id="37:1">ཁྱོད་ཀྱིས་ཇི་ཙམ་དུ་འཇིག་རྟེན་ཐམས་ཅད་ཀྱིས་ཡིད་ཆེས་པར་དཀའ་བའི་དྲི་བ་འདི་དྲིས་པ་ངོ་མཚར་ཆེའོ། །</s>
  </p>
  <p id="38">
    <s id="38:1">རིགས་ཀྱི་བུ་ཆོག་མོད་ཁྱོད་ཀྱིས་འདི་དྲིས་པས་ཅི་ཞིག་བྱ། </s>
  </p>
  <p id="39">
    <s id="39:1">འདི་ནི་བྱང་ཆུབ་སེམས་དཔའ་ལས་དང་པོ་པ་སྟོང་པ་ཉིད་ཀྱི་ལྟ་བ་ཅན། མཚན་མ་མེད་པའི་ལྟ་བ་ཅན། སྨོན་པ་མེད་པའི་ལྟ་བ་ཅན། སྐྱེ་བ་མེད་པའི་ལྟ་བ་ཅན། དངོས་པོ་མེད་པའི་ལྟ་བ་ཅན། མཚན་ཉིད་མེད་པའི་ལྟ་བ་ཅན། སངས་རྒྱས་ཀྱི་ལྟ་བ་ཅན། བྱང་ཆུབ་ཀྱི་ལྟ་བ་ཅན་དག་གི་གནས་མ་ཡིན་ནོ། །</s>
  </p>
  <p id="40">
    <s id="40:1">རིགས་ཀྱི་བུ་ཆོས་བསྟན་པ་འདི་ནི་བྱང་ཆུབ་སེམས་དཔའ་ལས་དང་པོ་པའི་མདུན་དུ་མི་བརྗོད་དོ། །</s>
  </p>
  <p id="41">
    <s id="41:1">དེ་ཅིའི་ཕྱིར་ཞེ་ན། </s>
    <s id="41:2">དེ་ནི་དེའི་དགེ་བའི་རྩ་བ་རྣམས་ཐམས་ཅད་ཀྱི་ཐམས་ཅད་དུ་རྒྱུན་ཆད་དུ་འོང་ངོ་། །</s>
  </p>
  <p id="42">
    <s id="42:1">སངས་རྒྱས་ཀྱི་བྱང་ཆུབ་ལས་ཀྱང་ཉམས་པར་འགྱུར་སྲིད་དོ། །</s>
  </p>
  <p id="43">
    <s id="43:1">རྟག་པའམ་ཆད་པར་ཡང་ལྷུང་དུ་འོང་ངོ་། །</s>
  </p>
  <p id="44">
    <s id="44:1">དེ་བཞིན་གཤེགས་པས་ཀྱང་ཅི་ལས་དགོངས་ཏེ་ཆོས་བསྟན་མི་ཤེས་སྲིད་དོ། །</s>
  </p>
  <p id="45">
    <s id="45:1">དེ་སྐད་ཅེས་བཀའ་སྩལ་པ་དང་། </s>
    <s id="45:2">བྱང་ཆུབ་སེམས་དཔའ་སེམས་དཔའ་ཆེན་པོ་སེང་གེའི་རྩལ་གྱིས་འགྲོ་བས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="46">
    <s id="46:1">བཅོམ་ལྡན་འདས་བཤད་དུ་གསོལ། </s>
  </p>
  <p id="47">
    <s id="47:1">མ་བྱུང་བའི་དུས་ན། </s>
  </p>
  <p id="48">
    <s id="48:1">བྱང་ཆུབ་སེམས་དཔའ་སྟོང་པ་ཉིད་ཀྱི་ལྟ་བ་ཅན། མཚན་མ་མ་མཆིས་པའི་ལྟ་བ་ཅན། སྨོན་པ་མ་མཆིས་པའི་ལྟ་བ་<ref folio="F.269.a"/>ཅན། སྐྱེ་བ་མ་མཆིས་པའི་ལྟ་བ་ཅན། མཚན་ཉིད་མ་མཆིས་པའི་ལྟ་བ་ཅན། སངས་རྒྱས་ཀྱི་ལྟ་བ་ཅན། བྱང་ཆུབ་ཀྱི་ལྟ་བ་ཅན་དག་འབྱུང་བར་འགྱུར་བ་དང་། </s>
    <s id="48:2">གང་ཡང་སྟོང་པ་ཉིད་དང་། མཚན་མ་མ་མཆིས་པ་ལ་རྟོག་པ་དང་། </s>
    <s id="48:3">སྨྲ་བ་ལ་དགའ་བ་དང་། སྨྲ་བའི་ཚིག་ལ་ཆགས་པ་དང་། ཡི་གེས་དག་པར་འཛིན་པ་དང་། ཚིག་གི་ལས་ལ་གཞོལ་བ་དང་། ལེགས་པར་བརྗོད་པ་གཅེས་པར་འཛིན་པ་དང་། མིང་གཅེས་པར་འཛིན་པ་གང་འབྱུང་བར་འགྱུར་བ་</s>
    <s id="48:4">དེ་དག་གིས་དེ་བཞིན་གཤེགས་པས་ཆོས་བསྟན་པ། ཡི་གེ་མ་མཆིས་ཤིང་ཚིག་དང་བྲལ་བ་འདི་ཐོས་ན</s>
  </p>
  <p id="49">
    <s id="49:1">ལྟ་བ་དེ་དག་སྤོང་ཞིང་། ཇི་ལྟར་མོས་པའི་སེམས་ཅན་རྣམས་ལ་དེ་ལྟར་མོས་པའི་ཆོས་སྟོན་པར་འགྱུར་རོ། །</s>
  </p>
  <p id="50">
    <s id="50:1">དེ་དག་ཐབས་མཁས་པ་ལ་བསླབས་པས། འདོད་པ་ཆུང་བའི་ཚིག་གི་རྒྱུད་ཀྱང་རྗོད་ལ། དེས་དག་པར་ཡང་མི་སེམས། </s>
    <s id="50:2">ཆོ་ག་འཚལ་བའི་ཚིག་གི་རྒྱུད་རྗོད་ལ། དེས་དག་པར་ཡང་མི་སེམས། </s>
    <s id="50:3">སྡོམ་པའི་ཚིག་གི་རྒྱུད་ཀྱང་རྗོད་ལ་དེས་དག་པར་ཡང་མི་སེམས། </s>
    <s id="50:4">འདུ་འཛིའི་མི་བསྔགས་པ་ཡང་རྗོད་ལ། ཆོས་ཐམས་ཅད་རབ་ཏུ་དབེན་པར་ཡང་མོས་པར་འགྱུར་རོ། །</s>
  </p>
  <p id="51">
    <s id="51:1">གཅིག་པུར་དགའ་བ་དང་། འདུ་འཛི་མ་མཆིས་པའི་བསྔགས་པ་ཡང་རྗོད་ལ། </s>
    <s id="51:2">དེས་དག་པར་ཡང་མི་སེམས། </s>
    <s id="51:3">བྱང་ཆུབ་ཀྱི་སེམས་ཀྱི་བསྔགས་པ་ཡང་རྗོད་ལ། སེམས་ཀྱི་རང་བཞིན་ཡང་བྱང་ཆུབ་ཏུ་འཚལ་བར་འགྱུར། </s>
  </p>
  <p id="52">
    <s id="52:1">ཤིན་ཏུ་རྒྱས་པའི་མདོ་རྣམས་ཀྱི་བསྔགས་པ་ཡང་རྗོད་ལ། ཆོས་ཐམས་ཅད་ཤིན་ཏུ་རྒྱས་པར་ཡང་འཚལ་བར་འགྱུར། </s>
  </p>
  <p id="53">
    <s id="53:1">བྱང་ཆུབ་སེམས་དཔའི་ཚིག་གི་རྒྱུད་ཀྱང་རྗོད་ལ། ཉན་ཐོས་དང་། རང་རྒྱལ་བ་དང་། སངས་རྒྱས་རྣམས་ཐ་དད་པར་ཡང་མི་ལྟ། </s>
    <s id="53:2">སྦྱིན་པའི་བསྔགས་པ་ཡང་རྗོད་ལ། སྦྱིན་པའི་མཉམ་པ་ཉིད་ཀྱང་དེ་དག་གིས་རྟོགས་པར་འགྱུར། </s>
  </p>
  <p id="54">
    <s id="54:1">ཚུལ་ཁྲིམས་ཀྱི་བསྔགས་པ་ཡང་རྗོད་ལ། རང་བཞིན་གྱི་ཚུལ་ཁྲིམས་ཀྱང་དེ་དག་གིས་རྟོག་པར་འགྱུར། </s>
  </p>
  <p id="55">
    <s id="55:1">བཟོད་པའི་བསྔགས་པ་ཡང་རྗོད་ལ་ཆོས་ཐམས་ཅད་ཀྱི་ཟད་པའི་ཆོས་དང་། བྱང་བའི་ཆོས་དང་། མི་སྐྱེ་བའི་ཆོས་ཉིད་ཀྱང་དེ་དག་གིས་ཤིན་ཏུ་མཐོང་བར་འགྱུར། </s>
  </p>
  <p id="56">
    <s id="56:1">བརྩོན་འགྲུས་ཀྱི་བསྔགས་པ་ཡང་རྗོད་ལ། ཆོས་ཐམས་ཅད་ལ་བཙལ་བ་མ་མཆིས་པ་དང་། <ref folio="F.269.b"/>རྩོམ་པ་མ་མཆིས་པ་ཡང་རབ་ཏུ་རྟོགས་པར་འགྱུར། </s>
  </p>
  <p id="57">
    <s id="57:1">བསམ་གཏན་དང་། སྙོམས་པར་འཇུག་པ་རྣམས་ཀྱི་སྒོ་བྱེ་བ་ཁྲག་ཁྲིག་བརྒྱ་སྟོང་གིས་མངོན་པར་བསྒྲུབ་པ་ཡང་སྟོན་ལ། ཆོས་ཐམས་ཅད་རང་བཞིན་གྱིས་མཉམ་པར་བཞག་པར་ཡང་འཚལ་བར་འགྱུར། </s>
  </p>
  <p id="58">
    <s id="58:1">ཤེས་རབ་ཀྱི་བསྔགས་པ་རྣམ་པ་སྟོང་ཡང་རྗོད་ལ། ཤེས་རབ་དང་། ཤེས་རབ་འཆལ་པའི་རང་བཞིན་ཡང་དེ་དག་གིས་ཤིན་ཏུ་རིག་པར་འགྱུར། </s>
  </p>
  <p id="59">
    <s id="59:1">འདོད་ཆགས་ཀྱི་སྐྱོན་ཡང་སྟོན་ལ། ཆོས་གང་ཡང་འདོད་ཆགས་པར་མི་མཐོང་། </s>
  </p>
  <p id="60">
    <s id="60:1">ཞེ་སྡང་གི་སྐྱོན་ཡང་སྟོན་ལ། ཆོས་གང་ཡང་ཞེ་སྡང་བར་མི་མཐོང་། </s>
  </p>
  <p id="61">
    <s id="61:1">གཏི་མུག་གི་སྐྱོན་ཡང་སྟོན་ལ། ཆོས་ཐམས་ཅད་གཏི་མུག་གི་སྒྲིབ་པ་དང་བྲལ་བར་ཡང་མོས་པར་འགྱུར། </s>
  </p>
  <p id="62">
    <s id="62:1">སེམས་ཅན་རྣམས་ལ་སེམས་ཅན་དམྱལ་བ་དང་། དུད་འགྲོའི་སྐྱེ་གནས་དང་། གཤིན་རྗེའི་འཇིག་རྟེན་དུ་མཆི་བའི་འཇིགས་པ་ཡང་སྟོན་ལ། </s>
    <s id="62:2">སེམས་ཅན་དམྱལ་བ་དང་། དུད་འགྲོའི་སྐྱེ་གནས་དང་། གཤིན་རྗེའི་འཇིག་རྟེན་ཀྱང་མི་དམིགས་ཏེ</s>
  </p>
  <p id="63">
    <s id="63:1">དེ་དག་སེམས་ཅན་ཇི་ལྟར་མོས་པ་དག་ལ། དེ་ལྟར་མོས་པའི་ཆོས་སྟོན་ཅིང་། </s>
    <s id="63:2">གང་འདི་སྟོང་པ་ཉིད་ལ་མོས་པར་ཚུལ་གཅིག་པ་ལ་མོས་པར་འགྱུར། </s>
  </p>
  <p id="64">
    <s id="64:1">དེ་བཞིན་དུ་མཚན་མ་མ་མཆིས་པ་ལ་མོས་པ་དང་། སྨོན་པ་མ་མཆིས་པ་ལ་མོས་པ་དང་། སྐྱེ་བ་མ་མཆིས་པ་ལ་མོས་པ་དང་། དངོས་པོ་མ་མཆིས་པ་ལ་མོས་པ་དང་། མཚན་ཉིད་མ་མཆིས་པ་ལ་མོས་པར་ཚུལ་གཅིག་པར་མོས་པར་འགྱུར་ན</s>
  </p>
  <p id="65">
    <s id="65:1">བཅོམ་ལྡན་འདས་དེའི་སླད་དུ་ཐབས་མཁས་པའི་ཚིག་གང་ཉན་ཐོས་དང་། རང་སངས་རྒྱས་རྣམས་དང་། ཐེག་པ་ལ་གསར་དུ་ཞུགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་མ་ལགས་ཤིང་། </s>
    <s id="65:2">གཞན་དུ་ན་ཟབ་མོ་ལ་མོས་པ་དང་། ཚུལ་གཅིག་པ་ལ་མོས་པའི་ཡུལ་དུ་འགྱུར་བའི་ཐབས་མཁས་པའི་ཚིག་དེ་དག་བཤད་དུ་གསོལ། </s>
  </p>
  <p id="66">
    <s id="66:1">དེ་སྐད་ཅེས་གསོལ་པ་དང་། </s>
    <s id="66:2">བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སེང་གེའི་རྩལ་གྱིས་འགྲོ་བ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="67">
    <s id="67:1">རིགས་ཀྱི་བུ་དེ་བས་ན་ལེགས་པར་རབ་ཏུ་ཉོན་ལ་ཡིད་ལ་ཟུང་ཤིག་དང་། </s>
    <s id="67:2">དོན་འདི་ངས་ཁྱོད་ལ་བཤད་དོ། །</s>
  </p>
  <p id="68">
    <s id="68:1">བཅོམ་ལྡན་འདས་དེ་ལྟར་བགྱིའོ་ཞེས། </s>
    <s id="68:2">བྱང་ཆུབ་སེམས་དཔའ་སེམས་དཔའ་ཆེན་པོ་སེང་གེའི་རྩལ་གྱིས་འགྲོ་<ref folio="F.270.a"/>བས། བཅོམ་ལྡན་འདས་ཀྱི་ལྟར་ཉན་པ་དང་། བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །</s>
  </p>
  <p id="69">
    <s id="69:1">འདོད་ཆགས་ཞེ་སྡང་འཁྲུག་པ་མེད་ཚུལ་དུ། །གང་ཞིག་བྱང་ཆུབ་མཆོག་ཏུ་འཚང་རྒྱ་བར། །</s>
    <s id="69:2">འདོད་པས་ཆོས་ཀུན་འདོད་ཆགས་རང་བཞིན་ཞེས། །དེ་ལྟར་ཤེས་ན་</s>
  </p>
  <p id="70">
    <s id="70:1">དེ་ནི་རྒྱལ་བར་འགྱུར། །</s>
  </p>
  <p id="71">
    <s id="71:1">འདོད་ཆགས་མི་དམིགས་དེ་བཞིན་ཞེ་སྡང་དང་། །གཏི་མུག་འདི་ལ་ནམ་ཡང་མི་དམིགས་ཏེ། །</s>
  </p>
  <p id="72">
    <s id="72:1">ཆོས་རྣམས་ཀུན་ཀྱང་ནམ་མཁའ་འདྲ་བ་ཞེས། །དེ་ལྟར་གང་ཤེས་དེ་ནི་རྒྱལ་བར་འགྱུར། །</s>
  </p>
  <p id="73">
    <s id="73:1">ལྟ་དང་ལྟ་མེད་གཉིས་ཀ་ཚུལ་གཅིག་སྟེ། །</s>
  </p>
  <p id="74">
    <s id="74:1">མཉམ་དང་མི་མཉམ་དེ་བཞིན་མཉམ་པ་ཡིན། །</s>
  </p>
  <p id="75">
    <s id="75:1">སངས་རྒྱས་མེད་ཅིང་ཆོས་དང་དགེ་འདུན་མེད། །</s>
  </p>
  <p id="76">
    <s id="76:1">དེ་ལྟར་སུས་ཤེས་དེ་ནི་མཁས་པ་ཡིན། །</s>
  </p>
  <p id="77">
    <s id="77:1">སྐྱེས་བུ་ལ་ལ་ཇི་ལྟར་རྨི་ལམ་ན། །</s>
  </p>
  <p id="78">
    <s id="78:1">བྱང་ཆུབ་སངས་རྒྱས་འགྲོ་བ་འདུལ་རྨིས་ན། །</s>
  </p>
  <p id="79">
    <s id="79:1">དེ་ལ་བྱང་ཆུབ་ཡོད་མིན་སེམས་ཅན་མེད། །</s>
  </p>
  <p id="80">
    <s id="80:1">དེ་འདྲའི་དངོས་ཉིད་ཆོས་འདི་ཐམས་ཅད་དོ། །</s>
  </p>
  <p id="81">
    <s id="81:1">བྱང་ཆུབ་ཕྱིར་ཞུགས་གང་ཡང་མ་བརྙེས་ཏེ། །</s>
  </p>
  <p id="82">
    <s id="82:1">གང་ཞིག་མ་བརྙེས་ནམ་ཡང་དེ་མི་བརྙེས། །</s>
    <s id="82:2">རིག་དང་མ་རིག་གཉིས་ཀ་ཚུལ་གཅིག་སྟེ། །</s>
  </p>
  <p id="83">
    <s id="83:1">དེ་ལྟར་ཤེས་ན་དེ་ནི་རྒྱལ་བར་འགྱུར། །</s>
  </p>
  <p id="84">
    <s id="84:1">སེམས་ཅན་རང་བཞིན་བྱང་ཆུབ་ཉིད་དུ་གསུངས། །</s>
  </p>
  <p id="85">
    <s id="85:1">བྱང་ཆུབ་རང་བཞིན་སེམས་ཅན་ཐམས་ཅད་དེ། །</s>
  </p>
  <p id="86">
    <s id="86:1">སེམས་ཅན་རྣམས་དང་བྱང་ཆུབ་གཉིས་མ་ཡིན། །</s>
  </p>
  <p id="87">
    <s id="87:1">དེ་ལྟར་ཤེས་ན་སྐྱེས་བུའི་མཆོག་ཏུ་འགྱུར། །</s>
  </p>
  <p id="88">
    <s id="88:1">ཇི་ལྟར་སྐྱེས་བུ་སྒྱུ་མ་བསླབས་པ་ཡིས། །སྒྱུ་མ་རྣམ་མང་གཟུགས་དག་སྤྲུལ་བྱས་ན། །</s>
  </p>
  <p id="89">
    <s id="89:1">སྣང་བ་ཡིན་ཡང་དེ་ལ་གང་ཡང་མེད། །</s>
  </p>
  <p id="90">
    <s id="90:1">རྣམ་པར་རྨོངས་པའི་སེམས་ཅན་རྣམ་པར་འགྲང་། །</s>
    <s id="90:2">འདོད་ཆགས་ཞེ་སྡང་རྟག་པར་མཉམ་པ་སྟེ། །</s>
  </p>
  <p id="91">
    <s id="91:1">གཏི་མུག་སྒྱུ་མ་གཉིས་ཀྱང་རྟག་པར་མཉམ། །</s>
  </p>
  <p id="92">
    <s id="92:1">བྱིས་པ་བདག་ཅག་ཞེ་སྡང་རྨོངས་ཤེས་སེམས། །གཏི་མུག་དེ་དག་ངན་འགྲོར་འདོང་བར་འགྱུར། །</s>
  </p>
  <p id="93">
    <s id="93:1">གང་ལ་འདོད་ཆགས་ཞེ་སྡང་གཉིས་མེད་ཅིང་། །གཏི་མུག་གང་ལ་ནམ་ཡང་མེད་པས་ན། །</s>
  </p>
  <p id="94">
    <s id="94:1">ཆོས་ཉིད་སྒྱུ་འདྲ་</s>
    <s id="94:2">རྣམ་པར་བརྟགས་བྱས་ཤིང་། །</s>
    <s id="94:3">བྱིས་པ་རྣམས་ནི་ཉོན་མོངས་མེས་ཀྱང་གདུངས། །</s>
    <s id="94:4">གང་ལ་ཉོན་མོངས་སེམས་ཅན་མེད་པ་དང་། །སངས་རྒྱས་ནམ་ཡང་ཡོད་པ་མ་ཡིན་པ། །མ་སྐྱེས་ཆོས་ཤེས་</s>
    <s id="94:5">རྣམ་པར་བརྟགས་བྱས་ཤིང་། །བདག་ཅག་སངས་རྒྱས་འགྱུར་ཞེས་བྱིས་པ་སྨྲ། །</s>
  </p>
  <p id="95">
    <s id="95:1">སངས་<ref folio="F.270.b"/>རྒྱས་ཡོད་མིན་སངས་རྒྱས་ཆོས་མེད་དེ། །</s>
  </p>
  <p id="96">
    <s id="96:1">ནམ་ཡང་སེམས་ཅན་མེད་པར་སུས་མཐོང་ཞིང་། །</s>
    <s id="96:2">ནམ་མཁའ་འདྲ་བར་ཆོས་ཉིད་སུས་ཤེས་པ། །</s>
    <s id="96:3">དེ་ནི་མྱུར་དུ་སྐྱེས་བུ་གཙོ་བོར་འགྱུར། །</s>
  </p>
  <p id="97">
    <s id="97:1">བྱང་ཆུབ་སུ་འདོད་དེ་ལ་བྱང་ཆུབ་མེད། །</s>
  </p>
  <p id="98">
    <s id="98:1">ས་དང་གནམ་ལྟར་བྱང་ཆུབ་མཆོག་ལས་རིང་། །</s>
    <s id="98:2">སྒྱུ་འདྲར་ཆོས་ཉིད་གང་གིས་ཤེས་གྱུར་པ། །དེ་ནི་མྱུར་དུ་སངས་རྒྱས་ཐོབ་པར་འགྱུར། །</s>
  </p>
  <p id="99">
    <s id="99:1">སུ་ཞིག་ཚུལ་ཁྲིམས་རྣམ་རྟོག་དེ་ལ་ནི། །ཚུལ་ཁྲིམས་མེད་དེ་མཐོང་ན་ཚུལ་ཁྲིམས་མིན། །</s>
  </p>
  <p id="100">
    <s id="100:1">ཚུལ་ཁྲིམས་འཆལ་དང་ཚུལ་ཁྲིམས་མཚན་ཉིད་གཅིག །</s>
    <s id="100:2">དེ་ལྟར་ཤེས་ན་དེ་ནི་མགོན་པོར་འགྱུར། །</s>
  </p>
  <p id="101">
    <s id="101:1">ཇི་ལྟར་སྐྱེས་བུ་ལ་ལ་རྨི་ལམ་ན། །</s>
  </p>
  <p id="102">
    <s id="102:1">འདོད་ལ་སྤྱོད་པ་དགའ་བ་མྱོང་བའི་ཉམས། །</s>
  </p>
  <p id="103">
    <s id="103:1">གཏི་མུག་རྨོངས་པས་བུད་མེད་རྣམ་པར་བརྟགས། །</s>
  </p>
  <p id="104">
    <s id="104:1">དེ་ན་བུད་མེད་གང་ཡང་ཡོད་པ་མིན། །</s>
  </p>
  <p id="105">
    <s id="105:1">ཚུལ་ཁྲིམས་འཆལ་དང་ཚུལ་ཁྲིམས་བྱིས་པ་རྣམས། །རྨོངས་པས་ཡང་དག་མ་ཡིན་ཡོངས་སུ་བརྟགས། །</s>
  </p>
  <p id="106">
    <s id="106:1">དེ་ལ་ཚུལ་ཁྲིམས་འཆལ་མེད་ཚུལ་ཁྲིམས་མེད། །</s>
  </p>
  <p id="107">
    <s id="107:1">དེ་ལྟར་ཤེས་ན་དེ་ནི་མགོན་པོར་འགྱུར། །</s>
  </p>
  <p id="108">
    <s id="108:1">སྒྲ་ཡི་རང་བཞིན་ཡོངས་སུ་མི་ཤེས་པས། །</s>
    <s id="108:2">བྱིས་པའི་བློ་ཅན་འདི་དག་མིང་ལ་ཆགས། །</s>
  </p>
  <p id="109">
    <s id="109:1">གང་གིས་མིང་དེ་མིང་མེད་ཤེས་གྱུར་ན། །</s>
  </p>
  <p id="110">
    <s id="110:1">དེ་ནི་བཟོད་པའི་སྟོབས་མཆོག་ཐོབ་པར་འགྱུར། །</s>
  </p>
  <p id="111">
    <s id="111:1">བྱང་ཆུབ་དམ་བཅས་སེམས་ཅན་མང་བ་སྟེ། །</s>
  </p>
  <p id="112">
    <s id="112:1">དེ་དག་ཚིག་གིས་གཞན་ལ་དེ་སྐད་བརྗོད། །</s>
  </p>
  <p id="113">
    <s id="113:1">ཚིག་གིས་དག་འཛིན་ནན་ཏན་ཡོད་པ་མིན། །</s>
  </p>
  <p id="114">
    <s id="114:1">དེ་དག་བྱང་ཆུབ་ཀུན་ནས་ཁེབས་པར་གནས། །</s>
  </p>
  <p id="115">
    <s id="115:1">སྤྱོད་ལམ་དག་དང་འཁྲུལ་ལ་ཆགས་གྱུར་ཅིང་། །</s>
    <s id="115:2">ཚིག་དང་སྨྲ་ལ་དགའ་ཞིང་མི་མཁས་ཏེ། །</s>
  </p>
  <p id="116">
    <s id="116:1">ཆོས་ཀྱི་རང་བཞིན་ཡོངས་སུ་མ་ཤེས་ན། །</s>
  </p>
  <p id="117">
    <s id="117:1">ཚིག་གི་དག་པས་བྱང་ཆུབ་འཚང་མི་རྒྱ། །</s>
  </p>
  <p id="118">
    <s id="118:1">སྟོང་ཉིད་ཆོས་དག་ཡོངས་སུ་རྗོད་བྱེད་ཅིང་། །རྩོད་ལ་དགའ་ཞིང་འཐབ་པས་སྡང་བའི་སེམས། །སྡོམ་མེད་ངན་སེམས་བྱེད་པ་དེ་དག་ལ། །སངས་རྒྱས་ཆོས་དང་བྱང་ཆུབ་ག་ལ་ཡོད། །</s>
  </p>
  <p id="119">
    <s id="119:1">ངན་སེམས་བཟོད་གཉིས་ཚུལ་གཅིག་རང་བཞིན་ཞེས། །</s>
    <s id="119:2">དེ་ལྟར་ཤེས་པར་བྱས་ཤིང་ཁྲོ་བ་སྤང་། །</s>
  </p>
  <p id="120">
    <s id="120:1">སེམས་ཅན་རང་བཞིན་ཡོངས་སུ་མི་ཤེས་པས། །</s>
    <s id="120:2">བྱིས་པའི་བློ་ཅན་ཁྲོ་བ་སྐྱེད་པར་བྱེད། །</s>
  </p>
  <p id="121">
    <s id="121:1">སེམས་ཅན་ཐམས་ཅད་བདག་ལ་དབེན་པ་སྟེ། །</s>
  </p>
  <p id="122">
    <s id="122:1">རྒྱལ་བ་སེམས་ཅན་འགྲེལ་འགྱུར་སྨོན་ཅེས་ཟེར། །</s>
  </p>
  <p id="123">
    <s id="123:1">དེ་དག་གླེངས་པ་ཙམ་གྱིས་ཁྲོར་འགྱུར་ཞིང་། །</s>
    <s id="123:2">ཞེ་སྡང་འཆང་བས་<ref folio="F.271.a"/>དེ་དག་ཚིག་མི་སྟེར། །</s>
  </p>
  <p id="124">
    <s id="124:1">འཐབ་ལ་དགའ་ཞིང་ཉེས་པ་ཚོལ་བྱེད་ལ། །</s>
    <s id="124:2">བཟོད་པའི་བསྔགས་པའང་རྟག་པར་དེ་དག་རྗོད། །</s>
  </p>
  <p id="125">
    <s id="125:1">ཆོས་རྣམས་ཐམས་ཅད་སྟོང་པ་ཉིད་ཅེས་སྨྲ། །</s>
  </p>
  <p id="126">
    <s id="126:1">ང་རྒྱལ་ཁེངས་པས་འཁྲུལ་པ་རྗེས་སུ་རྟོག །</s>
  </p>
  <p id="127">
    <s id="127:1">ཟས་ལ་ཆགས་ཤིང་མ་རིག་མདུད་པས་བཅིངས། །</s>
  </p>
  <p id="128">
    <s id="128:1">ཉིན་མཚན་དག་ཏུ་འདོད་པའི་ཡོན་ཏན་སེམས། །</s>
    <s id="128:2">དེ་དག་ལྷས་དང་གྲོང་ཁྱེར་གྲོང་སོང་ཞིང་། །</s>
    <s id="128:3">སེམས་ཅན་མང་པོས་ཡོངས་སུ་དགྲོལ་ཞེས་ཟེར། །</s>
  </p>
  <p id="129">
    <s id="129:1">འགྲོ་བ་ཀུན་ལ་སྙིང་རྗེ་བདག་ལ་ཡོད། །</s>
  </p>
  <p id="130">
    <s id="130:1">འཇིག་རྟེན་ཀུན་ལ་ཕན་སེམས་དེ་བཞིན་ཏེ། །</s>
  </p>
  <p id="131">
    <s id="131:1">དེ་དག་ཞེ་སྡང་སེམས་ཀྱིས་དེ་ལྟ་བུའི། །ཆོས་ཉིད་འཚེ་བའི་ཚུལ་ཅན་རྗོད་པར་བྱེད། །</s>
  </p>
  <p id="132">
    <s id="132:1">འཚེ་བ་སྙིང་རྗེ་གཅིག་ཏུ་འདུས་པ་ནི། །ནམ་ཡང་ཡོད་པར་མ་མཐོང་མ་ཐོས་ཏེ། །</s>
  </p>
  <p id="133">
    <s id="133:1">ཕན་ཚུན་ཁྲོ་བར་བྱེད་དང་ལྡན་གྱུར་ཅིང་། །</s>
    <s id="133:2">ཚད་མེད་ཚེ་ཡི་ཞིང་དུ་སྨོན་པར་བྱེད། །</s>
  </p>
  <p id="134">
    <s id="134:1">གང་གཱའི་ཀླུང་གི་བྱེ་མ་ཇི་སྙེད་པར། །བརྡེག་ཅིང་སྤྱོ་བ་འཐོབ་པའི་གནས་ཡོད་ཀྱི། །</s>
    <s id="134:2">བཟོད་པ་དམ་པ་ཡོངས་སུ་མ་བསྒོམས་པར། །རྒྱལ་བ་དེ་དག་ཞིང་དུ་དེ་མི་འགྲོ། །</s>
  </p>
  <p id="135">
    <s id="135:1">ཞིང་རྣམས་ཞིང་མིན་གང་གིས་ཤེས་གྱུར་ཅིང་། །</s>
    <s id="135:2">ཞིང་རྣམས་ཐམས་ཅད་ནམ་མཁའི་རང་བཞིན་ཞེས། །</s>
    <s id="135:3">ཞིང་གི་ཡོན་ཏན་རློམ་སེམས་གང་མེད་པ། །</s>
    <s id="135:4">སྐྱེས་བུ་ཁྱུ་མཆོག་ཞིང་དུ་དེ་འགྲོའོ། །</s>
  </p>
  <p id="136">
    <s id="136:1">ཐམས་ཅད་ཉེས་བྱས་བདག་གིས་བཟོད་པར་བྱ། །</s>
  </p>
  <p id="137">
    <s id="137:1">རྒྱལ་བའི་སྲས་ལ་སྟོན་པར་སེམས་ཤེས་སྨྲ། །</s>
  </p>
  <p id="138">
    <s id="138:1">སྟོན་པའི་འདུ་ཤེས་ཅན་ལ་ཁྲོ་ཡོད་པ། །ངས་ནི་ནམ་ཡང་མ་མཐོང་མ་ཐོས་སོ། །</s>
  </p>
  <p id="139">
    <s id="139:1">བསླང་བའི་གྲོང་དང་མཛའ་བའི་གྲོང་ཆགས་ཤིང་། །</s>
    <s id="139:2">གཅིག་ལ་གཅིག་ནི་སྤྱོད་པ་སུན་ཡང་འབྱིན། །</s>
  </p>
  <p id="140">
    <s id="140:1">འདི་ནི་བདག་གིས་སྨིན་བྱའི་སྐལ་ཡིན་གྱིས། །སུ་ཡང་དེར་མ་འགྲོ་ཞེས་དེ་དག་ཟེར། །</s>
  </p>
  <p id="141">
    <s id="141:1">བདག་དང་འདྲ་བ་དེ་འདྲ་གང་ཡང་མེད། །</s>
  </p>
  <p id="142">
    <s id="142:1">དེ་ལ་སྤྱོད་པ་རྣམ་དག་མེད་ཅེས་ཟེར། །</s>
  </p>
  <p id="143">
    <s id="143:1">མི་མཁས་དེ་ནི་བྱང་ཆུབ་འཐོབ་མི་འགྱུར། །</s>
  </p>
  <p id="144">
    <s id="144:1">དེ་ལ་དོན་དུ་འགྱུར་བའང་གང་ཡང་མེད། །</s>
  </p>
  <p id="145">
    <s id="145:1">ཉིན་པར་ལན་གསུམ་མཚན་ཡང་དེ་བཞིན་ཏེ། །</s>
  </p>
  <p id="146">
    <s id="146:1">བྱང་ཆུབ་སེམས་དཔའ་དག་ལ་སྤྱི་བོས་ཐུད། །</s>
    <s id="146:2">དེ་དག་འཁྲུལ་པ་གང་ལའང་བརྟག་མི་བྱ། །</s>
  </p>
  <p id="147">
    <s id="147:1">རྟག་པར་སྤྱོད་པ་ཅི་བདེར་སྤྱོད་དུ་ཚུད། །</s>
  </p>
  <p id="148">
    <s id="148:1">འདོད་པའི་ཡོན་ཏན་དགའ་བར་སྤྱོད་མཐོང་ན། །</s>
  </p>
  <p id="149">
    <s id="149:1">དེ་ཡི་འཁྲུལ་པ་གང་ཡང་བརྟག་མི་བྱ། །</s>
  </p>
  <p id="150">
    <s id="150:1">བྱང་ཆུབ་སྤྱོད་པ་མཐའ་ཡས་ཡོན་ཏན་གྱིས། །</s>
    <s id="150:2">དེ་ཡང་མ་འོངས་དུས་ན་བྱང་ཆུབ་འཐོབ། །</s>
  </p>
  <p id="151">
    <s id="151:1">ལན་ཅིག་ཁོ་ནར་རྒྱལ་བར་འགྱུར་<ref folio="F.271.b"/>བ་མིན། །</s>
  </p>
  <p id="152">
    <s id="152:1">རིགས་པའི་རིམ་དང་བྱ་བའི་རིམ་གྱིས་འཐོབ། །</s>
  </p>
  <p id="153">
    <s id="153:1">བསྐལ་པ་བྱེ་བ་ཁྲག་ཁྲིག་གྲངས་མང་དུ། །</s>
    <s id="153:2">གོ་ཆ་བགོས་པས་འཐོབ་ཀྱི་གཞན་དུ་མིན། །</s>
  </p>
  <p id="154">
    <s id="154:1">རྟོག་དང་རྣམ་རྟོག་འདོད་ཆགས་མེད་པ་སྟེ། །</s>
  </p>
  <p id="155">
    <s id="155:1">ངས་ཀྱང་བྱང་ཆུབ་འདོད་ཆགས་འདྲ་བ་ཐོབ། །</s>
  </p>
  <p id="156">
    <s id="156:1">ཉོན་མོངས་ཡོད་མིན་དེ་དག་ཡོད་མི་འགྱུར། །</s>
  </p>
  <p id="157">
    <s id="157:1">དེ་ལྟར་ཡིད་ཆེས་བཟོད་པ་དམ་པ་འཐོབ། །</s>
  </p>
  <p id="158">
    <s id="158:1">ཡི་གེ་མེད་པའི་ཆོས་ལ་ཞུགས་གྱུར་ཅིང་། །</s>
    <s id="158:2">སྒྲ་རྣམས་ཐམས་ཅད་སྒྲ་མེད་བལྟ་བར་བྱ། །</s>
  </p>
  <p id="159">
    <s id="159:1">གང་ཞིག་དེ་འདྲའི་ཆོས་ལ་ཡིད་ཆེས་པ། །</s>
    <s id="159:2">དེ་ལ་འདོད་ཆགས་ཞེ་སྡང་གཏི་མུག་མེད། །</s>
  </p>
  <p id="160">
    <s id="160:1">འདོད་ཆགས་བྱང་ཆུབ་ལྷག་ཆད་མེད་པར་མཉམ། །</s>
  </p>
  <p id="161">
    <s id="161:1">དེ་གཉིས་ཡི་གེ་མེད་པར་རྟོགས་པར་གྱིས། །</s>
    <s id="161:2">དེ་ནི་གཉིས་ཀའི་མིང་ཙམ་བྱུང་བ་སྟེ། །</s>
  </p>
  <p id="162">
    <s id="162:1">ཡི་གེར་བརྗོད་པ་དེ་ལ་ཅི་ཡང་མེད། །</s>
  </p>
  <p id="163">
    <s id="163:1">སྒྲ་རྣམས་ཐམས་ཅད་སྒྲ་གཅིག་རབ་ཤེས་ན། །</s>
  </p>
  <p id="164">
    <s id="164:1">སྣ་ཚོགས་སུ་ནི་ནམ་ཡང་འགྱུར་བ་མེད། །</s>
  </p>
  <p id="165">
    <s id="165:1">ང་ཡིས་གང་བཤད་མུ་སྟེགས་དེ་དག་འཆད། །</s>
  </p>
  <p id="166">
    <s id="166:1">དེ་དག་འདི་འདྲའི་ཆོས་ཉིད་ཤེས་པ་ཡིན། །</s>
  </p>
  <p id="167">
    <s id="167:1">ཆོས་རྣམས་འདི་དག་སྐད་ཀྱིས་སྒྲས་བརྗོད་དེ། །</s>
  </p>
  <p id="168">
    <s id="168:1">ཆོས་དང་སྒྲ་ནི་དེ་ལ་དམིགས་པ་མེད། །</s>
  </p>
  <p id="169">
    <s id="169:1">ཆོས་ཉིད་ཚུལ་གཅིག་དེ་ལ་རབ་ཞུགས་ན། །</s>
  </p>
  <p id="170">
    <s id="170:1">བཟོད་པ་བླ་མེད་མཆོག་ནི་འཐོབ་པར་འགྱུར། །</s>
  </p>
  <p id="171">
    <s id="171:1">ཁྲོ་དང་བཟོད་དང་འདོད་པའི་ཡོན་ཏན་དང་། །</s>
    <s id="171:2">མི་བཟོད་མི་རྟག་རྣམ་པར་མི་རྟག་སྟེ། །</s>
  </p>
  <p id="172">
    <s id="172:1">སྐྱེ་མེད་དེ་ལྟར་རབ་ཏུ་ཤེས་གྱུར་ན། །</s>
  </p>
  <p id="173">
    <s id="173:1">སྐྱོན་མེད་སེམས་ཅན་མཆོག་ཏུ་དེ་དག་འགྱུར། །</s>
  </p>
  <p id="174">
    <s id="174:1">ལྷོ་བྱང་ཤར་ནུབ་ཕྱོགས་རྣམས་ཐམས་ཅད་ཀྱི། །</s>
    <s id="174:2">གང་གཱའི་ཀླུང་གི་བྱེ་མ་ཇི་སྙེད་པ། །</s>
    <s id="174:3">སྐྱེས་བུ་ལ་ལས་དེ་བླངས་འབྲུ་རེ་ནས། །</s>
  </p>
  <p id="175">
    <s id="175:1">ཕྱོགས་གཅིག་ཞིང་དེར་རབ་ཏུ་དགོད་བྱས་ཏེ། །</s>
  </p>
  <p id="176">
    <s id="176:1">ཞིང་རྣམས་ཇི་སྙེད་བྱུང་བ་དེ་དག་ཀུན། །</s>
    <s id="176:2">རྒྱལ་བ་རྣམས་ལ་རིན་ཆེན་བཀང་བྱས་ཏེ། །</s>
  </p>
  <p id="177">
    <s id="177:1">བསྐལ་པ་བྱེ་བ་མང་པོར་ཕུལ་བ་བས། །</s>
    <s id="177:2">མདོ་སྡེ་འདི་བྲིས་བསོད་ནམས་ཆེས་ཀྱང་མང་། །</s>
  </p>
  <p id="178">
    <s id="178:1">དེ་ལ་བསོད་ནམས་གྲངས་མེད་འཕེལ་བར་འགྱུར། །</s>
  </p>
  <p id="179">
    <s id="179:1">བྱང་ཆུབ་དོན་གཉེར་འདི་ལ་རབ་བྱུང་བ། །དེ་དག་ལ་ནི་མདོ་སྡེ་འདི་གཏད་དེ། །</s>
  </p>
  <p id="180">
    <s id="180:1">དེ་དག་བཟོད་པ་དམ་པ་མྱུར་དུ་འཐོབ། །</s>
  </p>
  <p id="181">
    <s id="181:1">མཐའ་ཡས་སྒོ་ཡི་མདོ་འདི་སུ་སྟོན་པ། །དེ་ལ་གཟུངས་རྣམས་མི་རིང་ཉེ་བར་གནས། །</s>
  </p>
  <p id="182">
    <s id="182:1">མདོ་སྡེ་བྱེ་བ་ཁྲག་ཁྲིག་དེས་འཐོབ་སྟེ། །</s>
  </p>
  <p id="183">
    <s id="183:1">སྤོབས་དང་བློ་རྣོའི་ཡོན་ཏན་འཐོབ་པར་འགྱུར། །</s>
  </p>
  <p id="184">
    <s id="184:1">ཚིག་ལ་ཐོགས་པའང་ཕྱེ་བས་ཤེས་པར་འགྱུར། །</s>
  </p>
  <p id="185">
    <s id="185:1">སོ་སོ་ཡང་དག་རིག་ཀྱང་མྱུར་དུ་འཐོབ། །</s>
  </p>
  <p id="186">
    <s id="186:1">སངས་རྒྱས་མཐའ་ཡས་སྤོབས་པའི་སྦྱིན་པ་མཛད། །</s>
  </p>
  <p id="187">
    <s id="187:1">རྣམ་<ref folio="F.272.a"/>པ་མང་པོར་མདོ་སྡེ་མང་པོ་སྟོན། །</s>
  </p>
  <p id="188">
    <s id="188:1">ཚུལ་འདི་གང་གིས་ཤེས་གྱུར་དེ་དག་ནི། །རང་གིས་མདོ་སྡེ་མང་པོ་དྲན་པར་འགྱུར། །</s>
  </p>
  <p id="189">
    <s id="189:1">ཞིང་གི་དམ་པ་དག་ཏུའང་དེ་དག་འགྲོ། །</s>
  </p>
  <p id="190">
    <s id="190:1">སོང་ནས་མགོན་པོ་དག་ལ་མཆོད་པར་བྱེད། །</s>
  </p>
  <p id="191">
    <s id="191:1">དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེང་གེའི་རྩལ་གྱིས་འགྲོ་བས་འདི་སྐད་ཅེས་གསོལ་ཏོ། །</s>
  </p>
  <p id="192">
    <s id="192:1">བཅོམ་ལྡན་འདས་ཚིགས་སུ་བཅད་པ་བསྟན་པ་འདི་ཐོས་པས་སེམས་ཅན་ཇི་སྙེད་ཅིག་གི་དོན་བགྱིས་པར་གྱུར། </s>
  </p>
  <p id="193">
    <s id="193:1">བཀའ་སྩལ་པ། </s>
    <s id="193:2">རིགས་ཀྱི་བུ་ཁྱོད་ཀྱིས་འཁོར་གྱི་དཀྱིལ་འཁོར་འདི་མཐོང་ངམ། </s>
    <s id="193:3">གསོལ་པ། </s>
    <s id="193:4">བཅོམ་ལྡན་འདས་མཐོང་ངོ་། །</s>
  </p>
  <p id="194">
    <s id="194:1">བཅོམ་ལྡན་འདས་ཆོས་བསྟན་པ་འདིའི་ཚེ། སེམས་ཅན་གྲངས་མ་མཆིས་པ་འདུས་པར་གྱུར་ཏེ། </s>
  </p>
  <p id="195">
    <s id="195:1">བཅོམ་ལྡན་འདས་སྟེང་གི་བར་སྣང་ཡང་ལྷ་དང་། ཀླུ་དང་། གནོད་སྦྱིན་དང་། དྲི་ཟ་དང་། ལྷ་མ་ཡིན་དང་། ནམ་མཁའ་ལྡིང་དང་། མིའམ་ཅི་དང་། ལྟོ་འཕྱེ་ཆེན་པོས་མ་གཏམས་པ་མ་མཆིས་སོ། །</s>
  </p>
  <p id="196">
    <s id="196:1">བཅོམ་ལྡན་འདས་འཇིག་རྟེན་གྱི་ཁམས་གཞན་ནས་ཀྱང་སེམས་ཅན་མང་པོས་ཆོས་འདི་བསྟན་པ་ཐོས་སོ། །</s>
  </p>
  <p id="197">
    <s id="197:1">དེ་སྐད་ཅེས་གསོལ་པ་དང་། </s>
    <s id="197:2">བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སེང་གེའི་རྩལ་གྱིས་འགྲོ་བ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="198">
    <s id="198:1">རིགས་ཀྱི་བུ་ཆོས་བསྟན་པ་འདི་བསྟན་པའི་ཚེ་ལྷའི་བུ་སྟོང་ཕྲག་དགུ་བཅུ་རྩ་བརྒྱད་ཀྱིས་མི་སྐྱེ་བའི་ཆོས་ལ་བཟོད་པ་རབ་ཏུ་ཐོབ་བོ། །</s>
    <s id="198:2">གནོད་སྦྱིན་སྟོང་ཕྲག་དགུ་བཅུ་རྩ་གཉིས་ཀྱིས་བླ་ན་</s>
  </p>
  <p id="199">
    <s id="199:1">མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །</s>
  </p>
  <p id="200">
    <s id="200:1">ཀླུ་སྟོང་ཕྲག་སུམ་ཅུ་རྩ་དྲུག་བྱང་ཆུབ་ཏུ་སེམས་བསྐྱེད་པར་གྱུར་ཏོ། །</s>
  </p>
  <p id="201">
    <s id="201:1">དགེ་སློང་མངོན་པའི་ང་རྒྱལ་ཅན་མ་ཐོབ་པ་ལ་ཐོབ་པར་འདུ་ཤེས་པ་ལྔ་བརྒྱས་མངོན་པའི་ང་རྒྱལ་མེད་པའི་ཆོས་བསྟན་པ་འདི་ཐོས་ནས། </s>
  </p>
  <p id="202">
    <s id="202:1">ཆོས་ཐམས་ཅད་ནི་ཚུལ་གཅིག་གོ་ཞེས་བྱ་བར་ཡིད་ཆེས་པར་གྱུར་ཏེ། </s>
  </p>
  <p id="203">
    <s id="203:1">ཉེ་བར་ལེན་པ་མེད་པར་ཟག་པ་རྣམས་ལས་སེམས་རྣམ་པར་གྲོལ་ལོ། །</s>
  </p>
  <p id="204">
    <s id="204:1">བྱང་ཆུབ་སེམས་དཔའི་ཚོགས་འདིའི་ནང་ནས་ཀྱང་བྱང་ཆུབ་སེམས་དཔའ་སྟོང་ཕྲག་དྲུག་ཅུ་རྩ་གཉིས་ཀྱིས་ཆོས་ཐམས་ཅད་སྒྲིབ་པ་མེད་པར་ཁོང་དུ་ཆུད་ནས། </s>
  </p>
  <p id="205">
    <s id="205:1">མི་སྐྱེ་བའི་ཆོས་ལ་བཟོད་པ་རབ་ཏུ་ཐོབ་བོ། །</s>
    <s id="205:2">དེ་ཅིའི་ཕྱིར་ཞེ་ན། </s>
  </p>
  <p id="206">
    <s id="206:1">རིགས་ཀྱི་བུ་ཆོས་བསྟན་པ་འདི་ནི་ཕུལ་དུ་བྱུང་བ་སྟེ། </s>
  </p>
  <p id="207">
    <s id="207:1">རིགས་ཀྱི་<ref folio="F.272.b"/>བུ་ངས་ཀྱང་སྔོན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མར་མེ་མཛད་ཀྱི་དྲུང་དུ། </s>
    <s id="207:2">ཆོས་ཐམས་ཅད་ནི་ཚུལ་གཅིག་པའོ་ཞེས་བྱ་བར་ཁོང་དུ་ཆུད་པར་གྱུར་ནས</s>
  </p>
  <p id="208">
    <s id="208:1">དེའི་འོག་ཏུ་ངས་མི་སྐྱེ་བའི་ཆོས་ལ་བཟོད་པ་ཐོབ་བོ། །</s>
    <s id="208:2">རིགས་ཀྱི་བུ་ཕ་རོལ་ཏུ་ཕྱིན་པ་དྲུག་པོ་ཐམས་ཅད་ཐོབ་པ་དང་། ཆོས་བསྟན་པ་འདི་ཐོས་པར་མཚུངས་ཏེ</s>
  </p>
  <p id="209">
    <s id="209:1">རིགས་ཀྱི་བུ་ཚུལ་འདི་རྟོགས་ན། </s>
  </p>
  <p id="210">
    <s id="210:1">བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་འགྱུར་བ་ངས་བཤད་དོ། །</s>
  </p>
  <p id="211">
    <s id="211:1">དེ་ཅིའི་ཕྱིར་ཞེ་ན། </s>
    <s id="211:2">རིགས་ཀྱི་བུ་གལ་ཏེ་བྱང་ཆུབ་སེམས་དཔས་བསྐལ་པ་གང་གཱའི་ཀླུང་གི་བྱེ་མ་སྙེད་དུ་སྦྱིན་པ་བྱིན། </s>
  </p>
  <p id="212">
    <s id="212:1">ཚུལ་ཁྲིམས་བསྲུངས། བཟོད་པ་བསྒྲུབས། </s>
  </p>
  <p id="213">
    <s id="213:1">བརྩོན་འགྲུས་བརྩམས། </s>
  </p>
  <p id="214">
    <s id="214:1">བསམ་གཏན་ལ་མཉམ་པར་གཞག །</s>
  </p>
  <p id="215">
    <s id="215:1">ཤེས་རབ་ཡང་དག་པར་བླངས་ཏེ་གནས་ཀྱང་། </s>
    <s id="215:2">ཆོས་ཀྱི་ཚུལ་འདི་མ་ཤེས་ན་དགེ་བའི་རྩ་བ་དེ་དག་ཐམས་ཅད་ཕྱིར་ཟད་པར་འགྱུར་རོ། །</s>
  </p>
  <p id="216">
    <s id="216:1">རིགས་ཀྱི་བུ་ལྷས་བྱིན་དགེ་བའི་རྩ་བ་དེ་ལྟ་བུ་དང་ལྡན་པར་གྱུར་པ་ལ་ལྟོས། </s>
  </p>
  <p id="217">
    <s id="217:1">རིགས་ཀྱི་བུ་ལྷས་བྱིན་ནི་མི་ཆེན་པོའི་མཚན་སུམ་ཅུ་དང་ལྡན་པར་གྱུར་ཏོ། །</s>
  </p>
  <p id="218">
    <s id="218:1">དེ་ལྟ་བུའི་དགེ་བའི་རྩ་བ་དང་ལྡན་པ་དེ་ཡང་ཆོས་ཀྱི་ཚུལ་འདི་མ་ཤེས་པས། </s>
    <s id="218:2">དགེ་བའི་རྩ་བ་དེ་དག་ཐམས་ཅད་ཡོངས་སུ་ཆད་ནས། </s>
  </p>
  <p id="219">
    <s id="219:1">མནར་མེད་པའི་སེམས་ཅན་དམྱལ་བ་ཆེན་པོར་སྐྱེས་ཏེ། </s>
  </p>
  <p id="220">
    <s id="220:1">རིགས་ཀྱི་བུ་རྣམ་གྲངས་དེས་ཀྱང་ཇི་ལྟར་ཆོས་ཀྱི་ཚུལ་འདི་ཁོང་དུ་མ་ཆུད་པ་རྣམས་ཀྱི་དགེ་བའི་རྩ་བ་ཆད་པར་འགྱུར་བར་རིག་པར་བྱའོ། །</s>
  </p>
  <p id="221">
    <s id="221:1">རིགས་ཀྱི་བུ་སྔོན་འདས་པའི་དུས་བསྐལ་པ་གྲངས་མེད་པ་ཤིན་ཏུ་བགྲང་བ་ལས་འདས་པ། ཚད་མེད་པ། ཡངས་པ། གཞལ་དུ་མེད་པ་དེའི་ཕ་རོལ་དེ་ཡི་ཡང་ཕ་རོལ་གཅིག་གི་དུས་ན། </s>
  </p>
  <p id="222">
    <s id="222:1">དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རི་རབ་ལྟར་མངོན་པར་འཕགས་པའི་རྒྱལ་པོ་ཞེས་བྱ་བ་རིག་པ་དང་ཞབས་སུ་ལྡན་པ། </s>
    <s id="222:2">བདེ་བར་གཤེགས་པ། འཇིག་རྟེན་མཁྱེན་པ། བླ་ན་</s>
  </p>
  <p id="223">
    <s id="223:1">མེད་པ། སྐྱེས་བུ་འདུལ་བའི་ཁ་ལོ་སྒྱུར་བ། ལྷ་དང་། མི་རྣམས་ཀྱི་སྟོན་པ། </s>
    <s id="223:2">སངས་རྒྱས་བཅོམ་ལྡན་འདས་འཇིག་རྟེན་དུ་བྱུང་སྟེ</s>
  </p>
  <p id="224">
    <s id="224:1">དེ་བཞིན་གཤེགས་པ་དེའི་སྐུ་ཚེའི་ཚད་ནི་ལོ་བྱེ་བ་ཁྲག་ཁྲིག་བརྒྱ་སྟོང་དགུ་བཅུ་རྩ་དགུར་གྱུར་ཏོ། །</s>
  </p>
  <p id="225">
    <s id="225:1">འཇིག་རྟེན་གྱི་ཁམས་དེའི་མིང་ནི་གསེར་གྱི་<ref folio="F.273.a"/>མདོག་འོད་འཕྲོ་བ་ཞེས་བྱ་བར་གྱུར་ཏེ། </s>
  </p>
  <p id="226">
    <s id="226:1">སངས་རྒྱས་ཀྱི་ཞིང་དེ་ནི་གསེར་གྱི་རྒྱུ་ལས་གྲུབ་པར་གྱུར་ཏོ། །</s>
  </p>
  <p id="227">
    <s id="227:1">སེམས་ཅན་རྣམས་ཀྱང་གང་འདི་ཉན་ཐོས་ཀྱི་ཐེག་པ་དང་། རང་སངས་རྒྱས་ཀྱི་ཐེག་པ་དང་། བྱང་ཆུབ་སེམས་དཔའི་ཐེག་པ་དང་། ཐེག་པ་གསུམ་པོ་འདི་ཉིད་ཀྱིས་མྱ་ངན་ལས་འདའ་བར་གྱུར་ཏེ</s>
  </p>
  <p id="228">
    <s id="228:1">དེ་བཞིན་གཤེགས་པ་དེའི་ཉན་ཐོས་ཀྱི་ཚོགས་དང་པོ་ནི་དགེ་སློང་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་ཐམས་ཅད་ཀྱང་དགྲ་བཅོམ་པ། </s>
    <s id="228:2">ཟག་པ་ཟད་པ། ཁུར་བོར་བ། རང་གི་དོན་རྗེས་སུ་ཐོབ་པ། སྲིད་པར་ཀུན་ཏུ་སྦྱོར་བ། ཡོངས་སུ་ཟད་པ། </s>
    <s id="228:3">བཀའ་ཡང་དག་པས་སེམས་ཤིན་ཏུ་རྣམ་པར་གྲོལ་བ་ཤ་སྟག་གི་ཚོགས་སུ་གྱུར་ཏོ། །</s>
  </p>
  <p id="229">
    <s id="229:1">ཚོགས་གཉིས་པ་ནི་དགེ་སློང་བྱེ་བ་ཁྲག་ཁྲིག་བརྒྱ་སྟོང་བདུན་ཅུའི་ཚོགས་སུ་གྱུར་ཏོ། །</s>
  </p>
  <p id="230">
    <s id="230:1">ཚོགས་གསུམ་པ་ནི་དགེ་སློང་བྱེ་བ་ཁྲག་ཁྲིག་དྲུག་ཅུའི་ཚོགས་སུ་གྱུར་ཏོ། །</s>
  </p>
  <p id="231">
    <s id="231:1">ཚོགས་བཞི་པ་ནི་དགེ་སློང་བྱེ་བ་ཁྲག་ཁྲིག་བརྒྱ་སྟོང་ཕྲག་ལྔ་བཅུ་ཐམས་ཅད་ཀྱང་དགྲ་བཅོམ་པ། ཟག་པ་ཟད་པ། ཁུར་བོར་བ། རང་གི་དོན་རྗེས་སུ་ཐོབ་པ། སྲིད་པར་ཀུན་ཏུ་སྦྱོར་བ། ཡོངས་སུ་ཟད་པ། </s>
    <s id="231:2">བཀའ་ཡང་དག་པས་སེམས་ཤིན་ཏུ་རྣམ་པར་གྲོལ་བ་ཤ་སྟག་གི་ཚོགས་སུ་གྱུར་ཏོ། །</s>
  </p>
  <p id="232">
    <s id="232:1">དགེ་སློང་མའི་ཚོགས་ནི་དེའི་ཉིས་འགྱུར་དུ་གྱུར་ཏོ། །</s>
  </p>
  <p id="233">
    <s id="233:1">དགེ་བསྙེན་གྱི་ཚོགས་དང་། </s>
    <s id="233:2">དགེ་བསྙེན་མའི་ཚོགས་ཀྱང་དེའི་ཉིས་འགྱུར་དུ་གྱུར་ཏོ། །</s>
  </p>
  <p id="234">
    <s id="234:1">བྱང་ཆུབ་སེམས་དཔའི་ཚོགས་ཀྱང་དེའི་ཉིས་འགྱུར་དུ་གྱུར་ཏེ། </s>
  </p>
  <p id="235">
    <s id="235:1">ཐམས་ཅད་ཀྱང་ཕྱིར་མི་ལྡོག་པ། མི་སྐྱེ་བའི་ཆོས་ཀྱི་བཟོད་པ་དང་ལྡན་པ། ཏིང་ངེ་འཛིན་གྱི་ཚུལ་མངོན་པར་བསྒྲུབ་པ་ལ་མཁས་པ། སྒོ་མཐའ་ཡས་པའི་གཟུངས་རབ་ཏུ་ཐོབ་པ། </s>
    <s id="235:2">ཕྱིར་མི་ལྡོག་པའི་ཆོས་ཀྱི་འཁོར་ལོ་བསྐོར་བ་ཤ་སྟག་གི་ཚོགས་སུ་གྱུར་ན</s>
  </p>
  <p id="236">
    <s id="236:1">བྱང་ཆུབ་སེམས་དཔའ་ཐེག་པ་ལ་གསར་དུ་ཞུགས་པ་རྣམས་ཀྱི་ཚོགས་ལྟ་སྨོས་ཀྱང་ཅི་དགོས་ཏེ། </s>
  </p>
  <p id="237">
    <s id="237:1">དེར་ནི་རང་སངས་རྒྱས་ཀྱི་ཐེག་པ་པ་ཡང་ཚད་མེད་པར་གྱུར་ཏོ། །</s>
  </p>
  <p id="238">
    <s id="238:1">རིགས་ཀྱི་བུ་དེ་ལྟར་དེའི་ཚེ་བཅོམ་ལྡན་འདས་དེའི་འཁོར་གྱི་ཚོགས་ནི་ཚད་མེད་པར་འདུས་པར་གྱུར་ཏོ། །</s>
  </p>
  <p id="239">
    <s id="239:1">འཇིག་རྟེན་གྱི་ཁམས་གསེར་གྱི་མདོག་འོད་འཕྲོ་བ་དེ་ན། </s>
  </p>
  <p id="240">
    <s id="240:1">ཤིང་ངམ་ལྡུམ་བུ་གང་ཅི་ཡོད་པ་ཐམས་ཅད་ཀྱང་རིན་པོ་ཆེའི་རྒྱུ་ལས་གྲུབ་པར་གྱུར་ཏེ། </s>
  </p>
  <p id="241">
    <s id="241:1">ཤིང་<ref folio="F.273.b"/>དེ་དག་ལས་ཀྱང་འདི་ལྟ་བུའི་སྒྲ་གང་འདི་སྟོང་པ་ཉིད་ཀྱི་སྒྲ་དང་། མཚན་མ་མེད་པའི་སྒྲ་དང་། སྨོན་པ་མེད་པའི་སྒྲ་དང་། སྐྱེ་བ་མེད་པའི་སྒྲ་དང་། འགག་པ་མེད་པའི་སྒྲ་དང་། དངོས་པོ་མེད་པའི་སྒྲ་དང་། མཚན་ཉིད་མེད་པའི་སྒྲ་དང་། དེ་ལྟ་བུའི་སྒྲ་དག་བྱུང་བར་གྱུར་ཏེ</s>
  </p>
  <p id="242">
    <s id="242:1">སྒྲ་དེ་དག་བྱུང་བས་སེམས་ཅན་དེ་དག་གི་སེམས་རྣམ་པར་གྲོལ་བར་གྱུར་ཏོ། །</s>
  </p>
  <p id="243">
    <s id="243:1">དེ་བཞིན་གཤེགས་པ་དེ་ཡོངས་སུ་མྱ་ངན་ལས་འདས་ནས་ལོ་སྟོང་དུ་དམ་པའི་ཆོས་གནས་པར་གྱུར་ཏེ། </s>
  </p>
  <p id="244">
    <s id="244:1">དེ་ཕྱིན་ཆད་སྒྲ་དེ་དག་ཀྱང་ཤིང་དེ་དག་ལས་འབྱུང་བ་མེད་པར་གྱུར་ཏོ། །</s>
  </p>
  <p id="245">
    <s id="245:1">རིགས་ཀྱི་བུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རི་རབ་ལྟར་མངོན་པར་འཕགས་པའི་རྒྱལ་པོ་དེ་ཡང་དགེ་སློང་ཆོས་སྨྲ་བ་སྤྱོད་པ་རྣམ་པར་དག་པ་ཞེས་བྱ་བ། དམ་པའི་ཆོས་ཡོངས་སུ་འཛིན་པར་བསྐོས་ནས་</s>
    <s id="245:2">ཡོངས་སུ་མྱ་ངན་ལས་འདས་པར་གྱུར་ཏོ། །</s>
  </p>
  <p id="246">
    <s id="246:1">དེའི་ཚེ་དགེ་སློང་སྤྱོད་པའི་བློ་གྲོས་ཞེས་བྱ་བ་ཞིག་ཀྱང་བྱུང་སྟེ། </s>
  </p>
  <p id="247">
    <s id="247:1">དེ་ནི་ཚུལ་ཁྲིམས་ཀྱི་ཕུང་པོ་ཤིན་ཏུ་དག་པ་དང་ལྡན་ཞིང་། </s>
    <s id="247:2">འཇིག་རྟེན་པའི་མངོན་པར་ཤེས་པ་ལྔ་ཐོབ་པར་གྱུར་ཏེ། </s>
  </p>
  <p id="248">
    <s id="248:1">འདུལ་བའི་སྡེ་སྣོད་ལའང་ཤིན་ཏུ་བྱང་བར་གྱུར་ཏོ། །</s>
  </p>
  <p id="249">
    <s id="249:1">དགེ་སློང་དེ་ནི་དཀའ་ཐུབ་ཀྱི་མཆོག་དང་ལྡན་པ་ངན་ངོན་ལ་མོས་པ། འཁོར་གྱི་ནང་ན་སྤྱོད་པ་སྟེ། </s>
  </p>
  <p id="250">
    <s id="250:1">དེས་གཙུག་ལག་ཁང་ཅིག་བརྩིགས་ནས། </s>
  </p>
  <p id="251">
    <s id="251:1">དེ་ན་གནས་ཤིང་དེའི་འཁོར་དུ་གྱུར་པ་རྣམས་ཀྱང་ཚུལ་ཁྲིམས་ཀྱི་ཕུང་པོ་ཤིན་ཏུ་དག་པ་ལ་བཀོད་པར་གྱུར་ཏེ། </s>
  </p>
  <p id="252">
    <s id="252:1">སྦྱངས་པའི་ཡོན་ཏན་སྡོམ་པ་ལ་མོས་པར་གྱུར་ཏོ། །</s>
  </p>
  <p id="253">
    <s id="253:1">དགེ་སློང་དེ་ནི་བརྩོན་འགྲུས་བརྩམས་ཤིང་</s>
    <s id="253:2">རྟག་པར་བྱང་ཆུབ་ཀྱི་སེམས་ལ་གནས་པར་གྱུར་ཏོ། །</s>
  </p>
  <p id="254">
    <s id="254:1">བྱང་ཆུབ་སེམས་དཔའ་གཞན་དག་ཀྱང་སྤྱོད་ལམ་དེ་ཉིད་ལ་ཡང་དག་པར་བསྐུལ་ཏེ། </s>
  </p>
  <p id="255">
    <s id="255:1">དམིགས་པ་ཅན་གྱི་ལྟ་བ་ལ་ཡང་དག་པར་བསྐུལ་ཏོ། །</s>
  </p>
  <p id="256">
    <s id="256:1">དེས་འདུ་བྱེད་ཐམས་ཅད་མི་རྟག་པ་ཞེས་བྱ་བར་འཛིན་དུ་བཙུད་དོ། །</s>
  </p>
  <p id="257">
    <s id="257:1">འདུ་བྱེད་ཐམས་ཅད་སྡུག་བསྔལ་ཞེས་བྱ་བར་འཛིན་དུ་བཙུད་དོ། །</s>
  </p>
  <p id="258">
    <s id="258:1">འདུ་བྱེད་ཐམས་ཅད་བདག་མེད་པ་ཞེས་བྱ་བར་འཛིན་དུ་བཙུད་དོ། །</s>
  </p>
  <p id="259">
    <s id="259:1">དགེ་སློང་དེ་ནི་ཏིང་ངེ་འཛིན་ལ་མཁས་པར་གྱུར་ཏེ། </s>
  </p>
  <p id="260">
    <s id="260:1">བྱང་ཆུབ་སེམས་དཔའི་སྤྱོད་པ་ལ་མཁས་པ་མ་ཡིན་ཞིང་། དགེ་བའི་རྩ་བ་དང་ལྡན་པར་གྱུར་ཏོ། །</s>
  </p>
  <p id="261">
    <s id="261:1">དགེ་སློང་ཆོས་སྨྲ་བ་སྤྱོད་པ་རྣམ་པར་དག་པ་དེ་ནི་སེམས་ཅན་རྣམས་ཀྱི་<ref folio="F.274.a"/>དབང་པོ་མཆོག་དང་ཐ་མ་ཤེས་པ་ལ་མཁས་པར་གྱུར་ཏེ། </s>
  </p>
  <p id="262">
    <s id="262:1">དེའི་འཁོར་དུ་གྱུར་པ་ཇི་སྙེད་པ་དེ་དག་ཀྱང་སྦྱངས་པའི་ཡོན་ཏན་གྱི་སྡོམ་པ་ལྷུར་ལེན་པར་གྱུར་ཏེ། </s>
  </p>
  <p id="263">
    <s id="263:1">མི་དམིགས་པའི་བཟོད་པ་ཅན་ཐབས་ལ་མཁས་པ་དག་ཏུ་གྱུར་ཏོ། །</s>
  </p>
  <p id="264">
    <s id="264:1">རིགས་ཀྱི་བུ་དེ་ནས་ཆོས་སྨྲ་བ་སྤྱོད་པ་རྣམ་པར་དག་པ་འཁོར་དང་བཅས་ཏེ། </s>
  </p>
  <p id="265">
    <s id="265:1">དགེ་སློང་སྤྱོད་པའི་བློ་གྲོས་གང་ན་གནས་པའི་གཙུག་ལག་ཁང་དེར་ཕྱིན་ནས་</s>
    <s id="265:2">དེ་ན་གནས་པར་གྱུར་ཏེ། </s>
  </p>
  <p id="266">
    <s id="266:1">དེ་གཙུག་ལག་ཁང་དེ་ནས་ཡང་དང་ཡང་སེམས་ཅན་ལ་སྙིང་བརྩེ་བའི་ཕྱིར་གྲོང་དུ་འགྲོ་ཞིང་། </s>
    <s id="266:2">དེ་དག་ཏུ་ཟས་ཀྱི་བྱ་བ་བྱས་ནས་ཕྱིར་འོངས་པར་གྱུར་ཏོ། །</s>
  </p>
  <p id="267">
    <s id="267:1">དེས་དེ་དག་ཏུ་རིགས་བརྒྱ་སྟོང་དུ་མ་དད་པར་བྱས་པར་གྱུར་ཏོ། །</s>
  </p>
  <p id="268">
    <s id="268:1">དེའི་འཁོར་ཇི་སྙེད་པ་དེ་དག་ཀྱང་ཚུལ་ལ་མཁས་པར་གྱུར་ཏོ། །</s>
  </p>
  <p id="269">
    <s id="269:1">དེ་དག་ཀྱང་དེ་དག་ཏུ་དོང་ཞིང་སེམས་ཅན་རྣམས་ལ་ཆོས་སྟོན་ཏོ། །</s>
  </p>
  <p id="270">
    <s id="270:1">དེ་དག་གིས་ཀྱང་སྲོག་ཆགས་བརྒྱ་སྟོང་མང་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བཀོད་པར་གྱུར་ཏོ། །</s>
  </p>
  <p id="271">
    <s id="271:1">དགེ་སློང་སྤྱོད་པའི་བློ་གྲོས་ཀྱི་འཁོར་དེ་དག་ནི་བསམ་གཏན་ལྷུར་ལེན་ཅིང་། </s>
    <s id="271:2">གྲོང་དག་ཏུ་ཡང་འཁོར་བར་མི་འདོང་ངོ་། །</s>
  </p>
  <p id="272">
    <s id="272:1">དེ་ནས་དགེ་སློང་སྤྱོད་པའི་བློ་གྲོས་ཀྱིས་བྱང་ཆུབ་སེམས་དཔའ་གཞན་དག་ལ་མ་དད་པའི་སེམས་བསྐྱེད་ནས་</s>
    <s id="272:2">དེས་གཎ་ཌཱི་རྡུངས་ཏེ། </s>
  </p>
  <p id="273">
    <s id="273:1">དགེ་སློང་གི་དགེ་འདུན་བསྡུས་ནས་</s>
    <s id="273:2">དམ་ཚིག་བྱས་པ་བདག་ཅག་གི་ནང་ནས་སུ་ཡང་རུང་སྟེ། </s>
  </p>
  <p id="274">
    <s id="274:1">སུས་ཀྱང་གྲོང་དུ་འགྲོ་བར་མི་བྱའོ། །</s>
  </p>
  <p id="275">
    <s id="275:1">ཁྱེད་ནི་ཤེས་བཞིན་མེད་པར་སྤྱོད་པ་ཡིན་ཏེ། </s>
  </p>
  <p id="276">
    <s id="276:1">ཉུང་ངུ་སྨྲ་བ་མ་ཡིན་གྱིས། ཁྱོད་གྲོང་དུ་དོང་བས་ཀྱང་ཅི་ཞིག་བྱ་སྟེ། </s>
  </p>
  <p id="277">
    <s id="277:1">དགོན་པ་ལ་གནས་པ་ནི་བཅོམ་ལྡན་འདས་ཀྱིས་གནང་ཞིང་བསྔགས་པ་ཡིན་གྱིས། </s>
    <s id="277:2">ཁྱོད་གྲོང་དུ་མ་འདོང་བར་བསམ་གཏན་གྱི་བདེ་བས་རྣམ་པར་སྤྱོད་ཅིག་ཅེས་བསྒོའོ། །</s>
    <s id="277:3">དེ་དག་གིས་དེ་ཟེར་བ་ལྟར་མ་མཉན་ཏེ</s>
  </p>
  <p id="278">
    <s id="278:1">ཡང་གྲོང་དག་ཏུ་འདོང་བར་གྱུར་ཏོ། །</s>
  </p>
  <p id="279">
    <s id="279:1">རིགས་ཀྱི་བུ་དེ་ནས་དགེ་སློང་དེ་དག་ནམ་གྲོང་ནས་ཕྱིར་འོངས་པར་གྱུར་པ་དེའི་ཚེ། </s>
    <s id="279:2">དགེ་སློང་སྤྱོད་པའི་བློ་གྲོས་ཀྱིས་ཡང་གཎ་ཌཱི་བརྡུངས་ནས། </s>
  </p>
  <p id="280">
    <s id="280:1">དགེ་སློང་གི་དགེ་འདུན་བསྡུས་ཏེ། </s>
  </p>
  <p id="281">
    <s id="281:1">འདི་སྐད་དུ་གལ་ཏེ་ད་ཕན་ཆད་ཁྱེད་གྲོང་དུ་འདོང་དང་། </s>
    <s id="281:2">ཁྱེད་གཙུག་ལག་ཁང་འདི་ན་མ་གནས་ཤིག་ཅེས་བསྒོའོ། །</s>
    <s id="281:3">རིགས་ཀྱི་བུ་དེ་ནས་དགེ་སློང་ཆོས་སྨྲ་བ་སྤྱོད་པ་རྣམ་པར་དག་པས་དགེ་སློང་དེའི་སེམས་བསྲུང་བའི་ཕྱིར། <ref folio="F.274.b"/>རང་གི་འཁོར་རྣམས་བོས་ཏེ</s>
  </p>
  <p id="282">
    <s id="282:1">འདི་སྐད་དུ་</s>
    <s id="282:2">ཁྱེད་གྲོང་དུ་སུ་ཡང་མ་འདོང་ཤིག་ཅེས་སྨྲས་སོ། །</s>
  </p>
  <p id="283">
    <s id="283:1">དེ་ནས་དེའི་ཚེ་དགེ་སློང་དེ་དག་གིས་སེམས་ཅན་གང་ཇི་སྙེད་ཅིག་སྨིན་པར་བྱས་པ་དེ་དག་དགེ་སློང་དེ་དག་དང་། མ་ཕྲད་པས་ཤིན་ཏུ་མི་དགའ་བར་ཡང་གྱུར། </s>
  </p>
  <p id="284">
    <s id="284:1">དགེ་བའི་རྩ་བ་ཡང་ཡོངས་སུ་འགྲིབ་པར་གྱུར་ཏོ། །</s>
  </p>
  <p id="285">
    <s id="285:1">རིགས་ཀྱི་བུ་དེ་ནས་དགེ་སློང་ཆོས་སྨྲ་བ་སྤྱོད་པ་རྣམ་པར་དག་པ་ཟླ་བ་གསུམ་པོ་དེ་དག་འདས་ནས། </s>
  </p>
  <p id="286">
    <s id="286:1">གཙུག་ལག་ཁང་དེ་ནས་གཙུག་ལག་ཁང་གཞན་དུ་འཕོས་ནས། </s>
  </p>
  <p id="287">
    <s id="287:1">གྲོང་དང་། གྲོང་ཁྱེར་དང་། ལྗོངས་དང་། ཡུལ་དང་། རྒྱལ་པོའི་ཕོ་བྲང་འཁོར་དག་ཏུ་འགྲོ་ཞིང་། སེམས་ཅན་དག་ལ་ཆོས་སྟོན་པར་གྱུར་ཏོ། །</s>
  </p>
  <p id="288">
    <s id="288:1">རིགས་ཀྱི་བུ་དེ་ནས་དགེ་སློང་སྤྱོད་པའི་བློ་གྲོས་ཀྱིས། ཆོས་སྨྲ་བ་སྤྱོད་པ་རྣམ་པར་དག་པ་ཡང་དང་ཡང་གྲོང་དུ་འགྲོ་བ་ཡང་མཐོང་། </s>
  </p>
  <p id="289">
    <s id="289:1">དེའི་འཁོར་དུ་སྤྱོད་ལམ་ཐ་མལ་པ་ཅན་དུ་མཐོང་ནས། </s>
  </p>
  <p id="290">
    <s id="290:1">དེས་ཡང་དེ་ལ་མ་དད་པའི་སེམས་བསྐྱེད་པར་གྱུར་ཏེ། </s>
  </p>
  <p id="291">
    <s id="291:1">དགེ་སློང་འདི་ནི་ཚུལ་ཁྲིམས་འཆལ་པ་ཅན། ཚུལ་ཁྲིམས་ལོག་པ་ཅན་ཏེ། </s>
  </p>
  <p id="292">
    <s id="292:1">འདིས་བྱང་ཆུབ་ག་ལ་འཐོབ། </s>
  </p>
  <p id="293">
    <s id="293:1">དགེ་སློང་འདིའི་བྱང་ཆུབ་ནི་རྒྱང་རིང་ངོ་། །</s>
  </p>
  <p id="294">
    <s id="294:1">དགེ་སློང་འདི་ནི་འདུ་འཛིར་གནས་གནས་པའོ་</s>
    <s id="294:2">ཞེས་འགྲོ་བ་མང་པོ་དག་ལ་དེ་སྐད་བརྗོད་དོ། །</s>
  </p>
  <p id="295">
    <s id="295:1">རིགས་ཀྱི་བུ་དེ་ནས་དུས་གཞན་ཞིག་ན། </s>
  </p>
  <p id="296">
    <s id="296:1">དགེ་སློང་སྤྱོད་པའི་བློ་གྲོས་དེ་འཆི་བའི་དུས་བྱས་པར་གྱུར་ནས། </s>
  </p>
  <p id="297">
    <s id="297:1">དེ་དེ་ལྟར་འཆི་བའི་དུས་བྱས་པ་དང་། ལས་དེའི་རྣམ་པར་སྨིན་པས་མནར་མེད་པའི་སེམས་ཅན་དམྱལ་བ་ཆེན་པོར་ལྷུང་ངོ་། །</s>
  </p>
  <p id="298">
    <s id="298:1">དེ་བསྐལ་པ་བྱེ་བ་སྟོང་ཕྲག་དགུ་བཅུ་རྩ་དགུར་སེམས་ཅན་དམྱལ་བ་ཆེན་པོར་སྡུག་བསྔལ་གྱི་ཚོར་བ་མྱོང་བར་གྱུར་ནས་</s>
  </p>
  <p id="299">
    <s id="299:1">ཚེ་རབས་དྲུག་ཅུར་མི་སྙན་པར་བརྗོད་པ་ཐོབ་པར་གྱུར་ཏོ། །</s>
  </p>
  <p id="300">
    <s id="300:1">ཚེ་རབས་སྟོང་ཕྲག་སུམ་ཅུ་རྩ་གཉིས་སུ་རབ་ཏུ་བྱུང་བ་ལས་ཕྱིར་བབས་པར་གྱུར་ཏོ། །</s>
  </p>
  <p id="301">
    <s id="301:1">ལས་ཀྱི་སྒྲིབ་པ་དེ་ཉིད་ཀྱི་ལྷག་མས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་འཕྲོ་དྲི་མ་མེད་པའི་གསུང་རབ་ལ་རབ་ཏུ་བྱུང་བར་གྱུར་ཏོ། །</s>
  </p>
  <p id="302">
    <s id="302:1">དེ་རབ་ཏུ་བྱུང་ནས་ལོ་བྱེ་བ་བརྒྱ་སྟོང་ཕྲག་དྲུག་ཏུ་མགོའི་ཐོད་ལ་མེ་འབར་བ་ལྟར་རྣམ་པར་སྤྱོད་ཀྱང་། འཐུན་པའི་བཟོད་པ་ཙམ་ཡང་མ་ཐོབ་སྟེ། </s>
  </p>
  <p id="303">
    <s id="303:1">ཚེ་རབས་བརྒྱ་སྟོང་མང་པོར་དབང་པོ་རྟུལ་པོར་གྱུར་ཏོ། །</s>
  </p>
  <p id="304">
    <s id="304:1">རིགས་ཀྱི་བུ་དེའི་ཚེ་དེའི་དུས་ན། </s>
  </p>
  <p id="305">
    <s id="305:1">དགེ་སློང་ཆོས་<ref folio="F.275.a"/>སྨྲ་བ་སྤྱོད་པ་རྣམ་པར་དག་པ་ཞེས་བྱ་བ་དེ་གཞན་ཞིག་ཡིན་པར་སེམས་ན། </s>
  </p>
  <p id="306">
    <s id="306:1">དེ་ལྟར་མི་བལྟ་སྟེ། </s>
  </p>
  <p id="307">
    <s id="307:1">དེ་ཅིའི་ཕྱིར་ཞེ་ན། </s>
    <s id="307:2">དེ་བཞིན་གཤེགས་པ་མི་སྒུལ་བ་ནི་དེའི་ཚེ་དེའི་དུས་ན། </s>
  </p>
  <p id="308">
    <s id="308:1">དགེ་སློང་ཆོས་སྨྲ་བ་སྤྱོད་པ་རྣམ་པར་དག་པ་ཞེས་བྱ་བར་གྱུར་ཏོ། །</s>
  </p>
  <p id="309">
    <s id="309:1">རིགས་ཀྱི་བུ་དེའི་ཚེ་དེའི་དུས་ན། </s>
  </p>
  <p id="310">
    <s id="310:1">དགེ་སློང་ཆོས་སྨྲ་བ་སྤྱོད་པའི་བློ་གྲོས་ཞེས་བྱ་བ་དེ་གཞན་ཞིག་ཡིན་པ་སྙམ་དུ་སེམས་ན། </s>
  </p>
  <p id="311">
    <s id="311:1">དེ་ལྟར་མི་བལྟ་སྟེ། </s>
  </p>
  <p id="312">
    <s id="312:1">དེ་ཅིའི་ཕྱིར་ཞེ་ན། ང་ནི་དགེ་སློང་ཆོས་སྨྲ་བ་སྤྱོད་པའི་བློ་གྲོས་ཞེས་བྱ་བར་གྱུར་ཏོ། །</s>
  </p>
  <p id="313">
    <s id="313:1">ང་ཡང་དེ་ལྟ་བུའི་ཐབས་ཕྲ་མོས་དེ་ལ་མ་དད་པའི་སེམས་བསྐྱེད་དེ། </s>
  </p>
  <p id="314">
    <s id="314:1">ལས་ཀྱི་སྒྲིབ་པ་མངོན་པར་འདུ་བྱས་པས་སེམས་ཅན་དམྱལ་བ་དག་ཏུ་ལྷུང་བར་གྱུར་ཏོ། །</s>
  </p>
  <p id="315">
    <s id="315:1">རིགས་ཀྱི་བུ་དེ་ལྟར་ཕྲ་བ་ནི་ལས་ཀྱི་སྒྲིབ་པ་ཡིན་གྱིས། </s>
    <s id="315:2">རིགས་ཀྱི་བུ་སུ་ལས་ཀྱི་སྒྲིབ་པ་དེ་ལྟ་བུ་མི་འདོད་པ་</s>
    <s id="315:3">དེ་དག་གིས་གཞན་གྱི་སྤྱོད་པ་ལ་ཁོང་ཁྲོ་བར་མི་བྱའོ། །</s>
  </p>
  <p id="316">
    <s id="316:1">དེའི་སྤྱོད་པ་ཐམས་ཅད་ལ་ཡིད་ཆེས་པར་བྱའོ། །</s>
  </p>
  <p id="317">
    <s id="317:1">འདི་སྙམ་དུ་</s>
    <s id="317:2">ཕ་རོལ་གྱི་སེམས་ནི་བདག་གིས་མི་ཤེས་ཏེ། </s>
  </p>
  <p id="318">
    <s id="318:1">སེམས་ཅན་གྱི་སྤྱོད་པ་ནི་ཤེས་པར་དཀའོ་སྙམ་དུ་སེམས་བསྐྱེད་པར་བྱའོ། །</s>
  </p>
  <p id="319">
    <s id="319:1">དོན་གྱི་དབང་དེ་གཟིགས་ནས། </s>
  </p>
  <p id="320">
    <s id="320:1">དེ་བཞིན་གཤེགས་པས་འདི་སྐད་དུ་ཆོས་སྟོན་ཏེ། </s>
  </p>
  <p id="321">
    <s id="321:1">གང་ཟག་གིས་གང་ཟག་ལ་ཚོད་གཟུང་བར་མི་བྱའོ། །</s>
  </p>
  <p id="322">
    <s id="322:1">གང་ཟག་གིས་གང་ཟག་ལ་ཚོད་བཟུང་ན་རྨ་འབྱུང་བར་འགྱུར་ཏེ། </s>
  </p>
  <p id="323">
    <s id="323:1">ངའམ་གཞན་ཡང་ང་དང་འདྲ་བ་དག་གིས་གང་ཟག་ལ་ཚོད་གཟུང་ངོ་། །</s>
  </p>
  <p id="324">
    <s id="324:1">རིགས་ཀྱི་བུ་སུ་བདག་བསྲུང་བར་འདོད་པ་དེས་གཞན་སུའི་སྤྱོད་པ་ལའང་བརྟག་པར་མི་བྱ་སྟེ། </s>
  </p>
  <p id="325">
    <s id="325:1">དེ་དག་ལ་འདི་ནི་འདི་འདྲའོ། །</s>
  </p>
  <p id="326">
    <s id="326:1">འདི་ནི་འདི་འདྲའོ་ཞེས་དཔྱ་བར་མི་བྱའོ། །</s>
  </p>
  <p id="327">
    <s id="327:1">ཉིན་མཚན་དུ་སངས་རྒྱས་ཀྱི་ཆོས་ལ་བརྩོན་པར་བྱའོ། །</s>
  </p>
  <p id="328">
    <s id="328:1">རིགས་ཀྱི་བུ་ཆོས་ལ་བསྒོམས་པའི་ཡིད་ཀྱིས་བསམ་པ་ཐག་པ་ནས་ཡང་དག་པར་ཞུགས་པའི་བྱང་ཆུབ་སེམས་དཔའ་ནི་གཞན་ལ་དཔྱ་བར་བརྩོན་པར་མི་གནས་སོ། །</s>
  </p>
  <p id="329">
    <s id="329:1">རིགས་ཀྱི་བུ་གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན། </s>
  </p>
  <p id="330">
    <s id="330:1">སེམས་ཅན་གང་ཅི་སྙེད་ཅིག་ཡོད་པ་དེ་དག་ཐམས་ཅད་བྱང་ཆུབ་སེམས་དཔའ་ལ་ལ་ཞིག་གིས་དགེ་བ་བཅུའི་ལས་ཀྱི་ལམ་ལ་བཀོད་པ་བས། </s>
    <s id="330:2">བྱང་ཆུབ་སེམས་དཔའ་གང་གཅིག་པུ་དབེན་པར་འདུག་སྟེ། </s>
  </p>
  <p id="331">
    <s id="331:1">ཆུང་ངུ་ན་སེ་གོལ་གཏོགས་པ་ཙམ་དུའང་ཆོས་ཐམས་ཅད་ཚུལ་གཅིག་པར་ཡིད་ཆེས་<ref folio="F.275.b"/>ཤིང་</s>
    <s id="331:2">ཐ་ན་ཆུང་ངུ་དྲི་བའམ། དཔྱད་པའམ། ལུང་འབོག་པའམ། ཁ་ཏོན་བྱ་བའི་ཕྱིར་གནས་ན</s>
  </p>
  <p id="332">
    <s id="332:1">འདི་ནི་དེ་བས་ཆེས་བསོད་ནམས་མང་དུ་འཕེལ་ལོ། །</s>
  </p>
  <p id="333">
    <s id="333:1">དེ་ཅིའི་ཕྱིར་ཞེ་ན། </s>
    <s id="333:2">རིགས་ཀྱི་བུ་ཚུལ་འདི་ཁོང་དུ་ཆུད་པས་བྱང་ཆུབ་སེམས་དཔའ་རྣམས་ལས་ཀྱི་སྒྲིབ་པ་ཐམས་ཅད་རྣམ་པར་དག་པ་འཐོབ་བོ། །</s>
    <s id="333:3">སེམས་ཅན་ཐམས་ཅད་ལ་ཆགས་པ་དང་། ཁོང་ཁྲོ་བ་དང་བྲལ་བར་འགྱུར་རོ། །</s>
  </p>
  <p id="334">
    <s id="334:1">རྣམ་པ་ཐམས་ཅད་མཁྱེན་པའང་མྱུར་དུ་འཐོབ་པར་འགྱུར་རོ། །</s>
  </p>
  <p id="335">
    <s id="335:1">དེ་ནས་བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །</s>
  </p>
  <p id="336">
    <s id="336:1">བཅོམ་ལྡན་འདས་ལས་ཀྱི་སྒྲིབ་པ་རྣམ་པར་དག་པ་ཞེས་བྱ་བ་ཇི་ཙམ་གྱིས་ན་ལས་ཀྱི་སྒྲིབ་པ་རྣམ་པར་དག་པར་འགྱུར། </s>
  </p>
  <p id="337">
    <s id="337:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="337:2">འཇམ་དཔལ་བྱང་ཆུབ་སེམས་དཔའ་གང་ཆོས་ཐམས་ཅད་ལས་མེད་ཅིང་། རྣམ་པར་སྨིན་པ་མེད་པར་ཤེས་པ་</s>
    <s id="337:3">དེས་ལས་ཀྱི་སྒྲིབ་པ་རྣམ་པར་དག་པ་འཐོབ་བོ། །</s>
    <s id="337:4">འཇམ་དཔལ་གཞན་ཡང་བྱང་ཆུབ་སེམས་དཔའ་གང་གིས་འདོད་ཆགས་ཀྱི་མཐའ་ཡང་དག་པའི་མཐར་མཐོང་བ་དང་། </s>
    <s id="337:5">ཞེ་སྡང་གི་མཐའ་ཡང་དག་པའི་མཐར་མཐོང་བ་དང་། </s>
    <s id="337:6">གཏི་མུག་གི་མཐའ་ཡང་དག་པའི་མཐར་མཐོང་བ་</s>
    <s id="337:7">དེས་ལས་ཀྱི་སྒྲིབ་པ་རྣམ་པར་དག་པ་འཐོབ་བོ། །</s>
    <s id="337:8">འཇམ་དཔལ་གཞན་ཡང་བྱང་ཆུབ་སེམས་དཔའ་གང་གིས་སེམས་ཅན་ཐམས་ཅད་དང་། ཆོས་ཐམས་ཅད་མྱ་ངན་ལས་འདས་པའི་དབྱིངས་སུ་མཐོང་བ་</s>
    <s id="337:9">དེས་ལས་ཀྱི་སྒྲིབ་པ་རྣམ་པར་དག་པ་འཐོབ་བོ། །</s>
    <s id="337:10">འཇམ་དཔལ་དེ་ཅིའི་ཕྱིར་ཞེ་ན། </s>
  </p>
  <p id="338">
    <s id="338:1">ལྟ་བ་ཡོད་ན་ལས་མངོན་པར་འདུ་བྱེད་པར་འགྱུར་ཏེ། </s>
  </p>
  <p id="339">
    <s id="339:1">འཇམ་དཔལ་བྱིས་པ་ཐོས་པ་མེད་པ་སོ་སོའི་སྐྱེ་བོ་ནི་ཆོས་ཐམས་ཅད་ཤིན་ཏུ་ཡོངས་སུ་མྱ་ངན་ལས་འདས་པར་མི་ཤེས་པས། </s>
    <s id="339:2">བདག་དང་གཞན་དུ་དམིགས་སོ། །</s>
  </p>
  <p id="340">
    <s id="340:1">དམིགས་ནས་ལུས་དང་། ངག་དང་། ཡིད་ཀྱི་ལས་རྣམ་པ་གསུམ་མངོན་པར་འདུ་བྱེད་དེ། </s>
  </p>
  <p id="341">
    <s id="341:1">དེ་ཡང་དག་པ་མ་ཡིན་པར་སྒྲོ་འདོགས་པས་བདག་ནི་འདོད་ཆགས་སོ། །</s>
  </p>
  <p id="342">
    <s id="342:1">བདག་ནི་ཞེ་སྡང་ངོ་། །</s>
  </p>
  <p id="343">
    <s id="343:1">བདག་ནི་གཏི་མུག་གོ་ཞེས་རྣམ་པར་རྟོག་གོ། །</s>
  </p>
  <p id="344">
    <s id="344:1">གལ་ཏེ་དེ་བཞིན་གཤེགས་པའི་བསྟན་པ་ལ་རབ་ཏུ་བྱུང་ན། </s>
  </p>
  <p id="345">
    <s id="345:1">དེ་འདི་སྙམ་དུ་</s>
    <s id="345:2">བདག་ནི་ཚུལ་ཁྲིམས་དང་ལྡན་པའོ། །</s>
  </p>
  <p id="346">
    <s id="346:1">བདག་ནི་ཚངས་པར་སྤྱོད་པའོ། །</s>
  </p>
  <p id="347">
    <s id="347:1">བདག་གིས་ནི་འཁོར་བ་ལས་ཡང་དག་པར་འདའ་<ref folio="F.276.a"/>བར་བྱའོ། །</s>
  </p>
  <p id="348">
    <s id="348:1">བདག་གིས་ནི་མྱ་ངན་ལས་འདས་པ་ཐོབ་པར་བྱའོ། །</s>
  </p>
  <p id="349">
    <s id="349:1">བདག་གིས་ནི་སྡུག་བསྔལ་ལས་རྣམ་པར་གྲོལ་བ་ཐོབ་པར་བྱའོ་</s>
    <s id="349:2">སྙམ་དུ་སེམས་ཤིང་། </s>
    <s id="349:3">དེ་ཡང་དག་པ་མ་ཡིན་པར་སྒྲོ་འདོགས་པས། </s>
    <s id="349:4">ཆོས་འདི་དག་ནི་དགེ་བའོ། །</s>
  </p>
  <p id="350">
    <s id="350:1">ཆོས་འདི་དག་ནི་མི་དགེ་བའོ། །</s>
  </p>
  <p id="351">
    <s id="351:1">ཆོས་འདི་དག་ནི་ཡོངས་སུ་ཤེས་པར་བྱའོ། །</s>
  </p>
  <p id="352">
    <s id="352:1">ཆོས་འདི་དག་ནི་སྤང་བར་བྱའོ། །</s>
  </p>
  <p id="353">
    <s id="353:1">ཆོས་འདི་དག་ནི་མངོན་དུ་བྱ་བའོ། །</s>
  </p>
  <p id="354">
    <s id="354:1">ཆོས་འདི་དག་ནི་བསྒོམ་པར་བྱའོ། །</s>
  </p>
  <p id="355">
    <s id="355:1">སྡུག་བསྔལ་ནི་ཤེས་པར་བྱའོ། །</s>
  </p>
  <p id="356">
    <s id="356:1">ཀུན་འབྱུང་བ་ནི་སྤང་བར་བྱའོ། །</s>
  </p>
  <p id="357">
    <s id="357:1">འགོག་པ་ནི་མངོན་དུ་བྱའོ། །</s>
  </p>
  <p id="358">
    <s id="358:1">ལམ་ནི་བསྒོམ་པར་བྱའོ་ཞེས་རྣམ་པར་རྟོག་གོ། །</s>
  </p>
  <p id="359">
    <s id="359:1">དེ་འདུ་བྱེད་ཐམས་ཅད་ནི་མི་རྟག་པའོ། །</s>
  </p>
  <p id="360">
    <s id="360:1">འདུ་བྱེད་ཐམས་ཅད་ནི་སྡུག་བསྔལ་བའོ། །</s>
  </p>
  <p id="361">
    <s id="361:1">འདུ་བྱེད་ཐམས་ཅད་ནི་ཀུན་ནས་འབར་བའོ། །</s>
  </p>
  <p id="362">
    <s id="362:1">ཅི་ནས་ཀྱང་བདག་ནི་འདུ་བྱེད་རྣམས་ལས་འབྲོས་པར་བྱའོ་སྙམ་དུ་རྣམ་པར་རྟོག་སྟེ། </s>
  </p>
  <p id="363">
    <s id="363:1">དེ་དེ་ལྟར་རྟོག་པའི་ཚེ། སྐྱོ་བ་དང་ལྡན་པའི་འདུ་ཤེས་ཡིད་ལ་བྱེད་པ། </s>
    <s id="363:2">མཚན་མ་སྔོན་དུ་བཏང་བ་དག་འབྱུང་སྟེ། </s>
  </p>
  <p id="364">
    <s id="364:1">དེ་འདི་སྙམ་དུ་གང་འདི་ཆོས་རྣམས་ཡོངས་སུ་ཤེས་པ་འདི་ནི་སྡུག་བསྔལ་ཡོངས་སུ་ཤེས་པའོ། །</s>
  </p>
  <p id="365">
    <s id="365:1">དེ་འདི་སྙམ་དུ་ཇི་ནས་ཀྱང་བདག་གིས་ཀུན་འབྱུང་བ་སྤང་བར་བྱའོ་ཞེས་</s>
    <s id="365:2">དེ་ཆོས་ཐམས་ཅད་ལ་ངོ་མི་མཐོ་ཞིང་ཁྲེལ་བར་སེམས། འཇིགས་པ་དང་། རབ་ཏུ་འཇིགས་པ་དང་། ཡོངས་སུ་འཇིགས་པ་སྐྱེད་ཅིང་། </s>
    <s id="365:3">དེ་འདི་སྙམ་དུ་གང་འདི་ཆོས་དེ་དག་ལས་ངོ་ཚ་བར་གྱུར་པ་དེ་ནི་ཀུན་འབྱུང་བ་སྤང་བའོ་སྙམ་དུ་སེམས་སོ། །</s>
  </p>
  <p id="366">
    <s id="366:1">དེ་འདི་སྙམ་དུ་</s>
    <s id="366:2">ཅི་ནས་ཀྱང་བདག་གིས་འགོག་པ་མངོན་དུ་བྱའོ་སྙམ་ནས། </s>
  </p>
  <p id="367">
    <s id="367:1">དེ་ཆོས་དེ་དག་རྣམ་པར་བརྟགས་ནས་</s>
  </p>
  <p id="368">
    <s id="368:1">དེའི་འོག་ཏུ་དེ་དག་འགོག་པར་འདུ་ཤེས་ཤིང་། </s>
    <s id="368:2">དེ་འདི་སྙམ་དུ་གང་ཆོས་རྣམས་མངོན་དུ་བྱ་བ་དེ་ནི་འགོག་པ་ཡིན་ནོ་སྙམ་མོ། །</s>
  </p>
  <p id="369">
    <s id="369:1">དེ་འདི་སྙམ་དུ་ཅི་ནས་ཀྱང་བདག་གིས་ལམ་བསྒོམ་པར་བྱའོ་སྙམ་སྟེ། </s>
  </p>
  <p id="370">
    <s id="370:1">དེ་གཅིག་པུ་དབེན་པར་སོང་ནས་</s>
    <s id="370:2">ཆོས་དེ་དག་ཡིད་ལ་བྱས་པས་ཞི་གནས་འཐོབ་སྟེ། </s>
  </p>
  <p id="371">
    <s id="371:1">དེའི་སྐྱོ་བ་དང་ལྡན་པའི་ཡིད་ལ་བྱ་བ་དེ་དང་། ཞི་གནས་ཐོབ་པ་དེས་ཆོས་ཐམས་ཅད་ལས་སེམས་རབ་ཏུ་ཞུམ་པར་འགྱུར། </s>
  </p>
  <p id="372">
    <s id="372:1">སེམས་རབ་ཏུ་འགོང་བར་འགྱུར། </s>
  </p>
  <p id="373">
    <s id="373:1">སེམས་ཕྱིར་ལྡོག་པར་འགྱུར་ཞིང་ངོ་མི་མཐོ་སྟེ། </s>
  </p>
  <p id="374">
    <s id="374:1">ངོ་ཚ་ལ་རྣམ་པར་སྨོད་དེ། </s>
  </p>
  <p id="375">
    <s id="375:1">མངོན་པར་དགའ་བ་མེད་པ་སྐྱེད་དོ། །</s>
  </p>
  <p id="376">
    <s id="376:1">དེ་འདི་<ref folio="F.276.b"/>སྙམ་དུ་བདག་ནི་སྡུག་བསྔལ་ཐམས་ཅད་ལས་གྲོལ་བ་སྟེ། </s>
  </p>
  <p id="377">
    <s id="377:1">བདག་གིས་དེ་ལས་གོང་དུ་བྱ་བ་གཞན་མེད་དོ། །</s>
  </p>
  <p id="378">
    <s id="378:1">བདག་ནི་དགྲ་བཅོམ་པ་ཡིན་ནོ་ཞེས་དམ་འཆའོ། །</s>
    <s id="378:2">དེ་འཆི་བའི་དུས་ལ་བབ་པའི་ཚེ། བདག་སྐྱེ་བར་འགྱུར་བ་མཐོང་ནས། </s>
  </p>
  <p id="379">
    <s id="379:1">སངས་རྒྱས་ཀྱི་བྱང་ཆུབ་ལ་ནེམ་ནུར་དང་ཐེ་ཙོམ་དུ་གྱུར་ཏེ། </s>
  </p>
  <p id="380">
    <s id="380:1">དེ་ཐེ་ཙོམ་དུ་ལྟུང་བའི་སེམས་ཀྱིས་དུས་བྱས་ནས་སེམས་ཅན་དམྱལ་བ་ཆེན་པོ་དག་ཏུ་སྐྱེ་སྟེ། </s>
  </p>
  <p id="381">
    <s id="381:1">དེ་ཡང་མ་སྐྱེས་པའི་ཆོས་རྣམས་ལ་རྣམ་པར་བརྟགས་པའི་ཕྱིར་རོ།། །།</s>
  </p>
  <p id="382">
    <s id="382:1">བམ་པོ་གཉིས་པ། </s>
    <s id="382:2">དེ་ནས་བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །</s>
  </p>
  <p id="383">
    <s id="383:1">བཅོམ་ལྡན་འདས་འཕགས་པའི་བདེན་པ་བཞི་པོ་རྣམས་ཇི་ལྟར་བལྟ་བར་བགྱི། </s>
  </p>
  <p id="384">
    <s id="384:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="384:2">འཇམ་དཔལ་གང་གིས་འདུ་བྱེད་ཐམས་ཅད་མ་སྐྱེས་པར་མཐོང་བ་དེས་སྡུག་བསྔལ་ཡོངས་སུ་ཤེས་སོ། །</s>
  </p>
  <p id="385">
    <s id="385:1">གང་གིས་ཆོས་ཐམས་ཅད་འབྱུང་བ་མེད་པར་མཐོང་བ་དེས་ཀུན་འབྱུང་བ་རབ་ཏུ་སྤངས་སོ། །</s>
  </p>
  <p id="386">
    <s id="386:1">གང་གིས་ཆོས་ཐམས་ཅད་ཤིན་ཏུ་མྱ་ངན་ལས་འདས་པར་མཐོང་བ་དེས་འགོག་པ་མངོན་དུ་བྱས་སོ། །</s>
  </p>
  <p id="387">
    <s id="387:1">གང་གིས་ཆོས་ཐམས་ཅད་དངོས་པོ་མེད་པར་མཐོང་བ་དེས་ལམ་བསྒོམས་སོ། །</s>
  </p>
  <p id="388">
    <s id="388:1">འཇམ་དཔལ་གང་གིས་འཕགས་པའི་བདེན་པ་བཞི་དེ་ལྟར་མཐོང་བ་དེ་ནི། </s>
    <s id="388:2">ཆོས་འདི་དག་ནི་དགེ་བའོ། །</s>
  </p>
  <p id="389">
    <s id="389:1">ཆོས་འདི་དག་ནི་མི་དགེ་བའོ། །</s>
  </p>
  <p id="390">
    <s id="390:1">ཆོས་འདི་དག་ནི་ཡོངས་སུ་ཤེས་པར་བྱ་བའོ། །</s>
  </p>
  <p id="391">
    <s id="391:1">ཆོས་འདི་དག་ནི་སྤང་བར་བྱ་བའོ། །</s>
  </p>
  <p id="392">
    <s id="392:1">ཆོས་འདི་དག་ནི་མངོན་དུ་བྱ་བའོ། །</s>
  </p>
  <p id="393">
    <s id="393:1">ཆོས་འདི་དག་ནི་བསྒོམ་པར་བྱ་བའོ། །</s>
  </p>
  <p id="394">
    <s id="394:1">སྡུག་བསྔལ་ནི་ཡོངས་སུ་ཤེས་པར་བྱ་བའོ། །</s>
  </p>
  <p id="395">
    <s id="395:1">ཀུན་འབྱུང་བ་ནི་སྤང་བར་བྱ་བའོ། །</s>
  </p>
  <p id="396">
    <s id="396:1">འགོག་པ་ནི་མངོན་དུ་བྱ་བའོ། །</s>
  </p>
  <p id="397">
    <s id="397:1">ལམ་ནི་བསྒོམ་པར་བྱ་བའོ་</s>
    <s id="397:2">ཞེས་མི་རྟོག་རྣམ་པར་མི་རྟོག་གོ། །</s>
  </p>
  <p id="398">
    <s id="398:1">དེ་ཅིའི་ཕྱིར་ཞེ་ན། </s>
    <s id="398:2">ཆོས་གང་དག་ལ་བྱིས་པ་སོ་སོའི་སྐྱེ་བོ་དག་འདོད་ཆགས་པ་དང་། ཞེ་སྡང་བ་དང་། གཏི་མུག་པར་འགྱུར་བའི་ཆོས་དེ་དག་དེས་མ་སྐྱེས་པ་དང་། མེད་པ་དང་། ནོར་བ་དང་། ཡོངས་སུ་བརྟགས་པ་དང་། ཡོངས་སུ་བསྐྱེད་པར་མཐོང་བའི་ཕྱིར་ཏེ། </s>
  </p>
  <p id="399">
    <s id="399:1">དེ་ཆོས་གང་ཡང་མི་ལེན་མི་འདོར་རོ། །</s>
  </p>
  <p id="400">
    <s id="400:1">དེའི་སེམས་ནི་ཁམས་གསུམ་པ་ལ་ཆགས་པ་མེད་དེ། </s>
  </p>
  <p id="401">
    <s id="401:1">ཁམས་གསུམ་པ་ཐམས་ཅད་མ་<ref folio="F.277.a"/>སྐྱེས་པ་དང་། སྒྱུ་མ་ལྟ་བུ་དང་། རྨི་ལམ་ལྟ་བུ་དང་། བྲག་ཅ་ལྟ་བུ་དང་། མིག་ཡོར་ལྟ་བུར་ཡང་དག་པར་མཐོང་ངོ་། །</s>
  </p>
  <p id="402">
    <s id="402:1">དེས་དགེ་བ་དང་། མི་དགེ་བའི་ཆོས་ཐམས་ཅད་སྨིག་རྒྱུ་ལྟ་བུར་མཐོང་སྟེ། </s>
  </p>
  <p id="403">
    <s id="403:1">དེས་འདོད་ཆགས་ཀྱི་ཁམས་མྱ་ངན་ལས་འདས་པའི་དབྱིངས་སུ་མཐོང་ངོ་། །</s>
  </p>
  <p id="404">
    <s id="404:1">དེ་བཞིན་དུ་ཞེ་སྡང་གི་ཁམས་དང་། གཏི་མུག་གི་ཁམས་མྱ་ངན་ལས་འདས་པའི་དབྱིངས་སུ་མཐོང་ངོ་། །</s>
  </p>
  <p id="405">
    <s id="405:1">དེས་ཆོས་རྣམས་དེ་ལྟ་བུའི་རང་བཞིན་དུ་མཐོང་བས། </s>
    <s id="405:2">སེམས་ཅན་ཐམས་ཅད་ལ་ཆགས་པ་དང་། ཁོང་ཁྲོ་བ་མེད་པར་འགྱུར་རོ། །</s>
  </p>
  <p id="406">
    <s id="406:1">དེ་ཅིའི་ཕྱིར་ཞེ་ན། </s>
    <s id="406:2">དེས་གང་ལ་ཆགས་པར་བྱ་བ་དང་། ཁོང་ཁྲོ་བར་བྱ་བ་དེ་ལྟ་བུའི་ཆོས་མི་དམིགས་སོ། །</s>
  </p>
  <p id="407">
    <s id="407:1">དེ་ནམ་མཁའ་དང་མཉམ་པའི་སེམས་ཀྱིས་སངས་རྒྱས་ཀྱང་ཡང་དག་པར་རྗེས་སུ་མི་མཐོང་ངོ་། །</s>
  </p>
  <p id="408">
    <s id="408:1">ཆོས་དང་དགེ་འདུན་ཡང་དག་པར་རྗེས་སུ་མི་མཐོང་ངོ་། །</s>
  </p>
  <p id="409">
    <s id="409:1">དེ་ཆོས་ཐམས་ཅད་ཡང་དག་པར་རྗེས་སུ་མི་མཐོང་བས་ཆོས་གང་ལ་ཡང་ཐེ་ཙོམ་མི་སྐྱེད་དེ། </s>
  </p>
  <p id="410">
    <s id="410:1">ཐེ་ཙོམ་མེད་པས་ཉེ་བར་ལེན་པ་མེད་དོ། །</s>
  </p>
  <p id="411">
    <s id="411:1">ཉེ་བར་ལེན་པ་མེད་པས་ཉེ་བར་ལེན་པ་མེད་པར་ཡོངས་སུ་མྱ་ངན་ལས་འདས་ཏེ། </s>
  </p>
  <p id="412">
    <s id="412:1">འཇམ་དཔལ་དེ་ལྟ་བུའི་ཆོས་ཤེས་པས་གནས་བརྟན་རབ་འབྱོར་དེ་བཞིན་གཤེགས་པའི་ཞབས་ལ་ཕྱག་འཚལ་དུ་མི་འོང་ངོ་། །</s>
  </p>
  <p id="413">
    <s id="413:1">དེ་ཅིའི་ཕྱིར་ཞེ་ན། </s>
    <s id="413:2">བདག་ཉིད་ཀྱང་མི་དམིགས་ན། </s>
  </p>
  <p id="414">
    <s id="414:1">དེ་བཞིན་གཤེགས་པ་དམིགས་པ་ལྟ་སྨོས་སུ་ག་ལ་ཡོད་དེ། </s>
  </p>
  <p id="415">
    <s id="415:1">དེ་ནི་གནས་མེད་དོ། །</s>
  </p>
  <p id="416">
    <s id="416:1">དེ་ནས་བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །</s>
  </p>
  <p id="417">
    <s id="417:1">བཅོམ་ལྡན་འདས་དྲན་པ་ཉེ་བར་གཞག་པ་བཞི་རྣམས་ཇི་ལྟར་བལྟ་བར་བགྱི། </s>
  </p>
  <p id="418">
    <s id="418:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="418:2">འཇམ་དཔལ་མ་འོངས་པའི་དུས་ན་དགེ་སློང་དག་འབྱུང་སྟེ། </s>
  </p>
  <p id="419">
    <s id="419:1">དེ་དག་མི་སྡུག་པའི་རྣམ་པས་ལུས་ལ་ལུས་ཀྱི་རྗེས་སུ་ལྟ་བའི་དྲན་པ་ཉེ་བར་གཞག་པ་སྟོན་ཏོ། །</s>
  </p>
  <p id="420">
    <s id="420:1">སྐྱེ་བ་དང་འགག་པའི་རྣམ་པས་ཚོར་བ་ལ་ཚོར་བའི་རྗེས་སུ་ལྟ་བའི་དྲན་པ་ཉེ་བར་གཞག་པ་སྟོན་ཏོ། །</s>
  </p>
  <p id="421">
    <s id="421:1">སེམས་སྐྱེ་བ་དང་། འགག་པའི་ཆོས་ཅན་དུ་ལྟའོ་ཞེས་སེམས་ལ་སེམས་ཀྱི་རྗེས་སུ་ལྟ་བའི་དྲན་པ་ཉེ་བར་གཞག་པ་སྟོན་ཏོ། །</s>
  </p>
  <p id="422">
    <s id="422:1">གང་ལ་རིལ་པོའི་འདུ་ཤེས་མེད་པ་དེ་ལ་ཆོས་ཀྱི་འདུ་ཤེས་མེད་དོ་ཞེས་ཆོས་ལ་ཆོས་ཀྱི་རྗེས་སུ་ལྟ་བའི་དྲན་པ་ཉེ་བར་གཞག་པ་<ref folio="F.277.b"/>སྟོན་ཏོ། །</s>
  </p>
  <p id="423">
    <s id="423:1">དེ་སྐད་ཅེས་བཀའ་སྩལ་པ་དང་། </s>
    <s id="423:2">བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །</s>
  </p>
  <p id="424">
    <s id="424:1">བཅོམ་ལྡན་འདས་འོ་ན་དྲན་པ་ཉེ་བར་གཞག་པ་བཞི་རྣམས་ཇི་ལྟར་བལྟ་བར་བགྱི། </s>
  </p>
  <p id="425">
    <s id="425:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="425:2">འཇམ་དཔལ་ཆོག་མོད། </s>
  </p>
  <p id="426">
    <s id="426:1">དེ་བཞིན་གཤེགས་པ་རྣམས་ཀྱི་ལྡེམ་པོ་དག་ནི་ཤེས་པར་དཀའོ། །</s>
  </p>
  <p id="427">
    <s id="427:1">འཇམ་དཔལ་གྱིས་གསོལ་པ། </s>
    <s id="427:2">བཅོམ་ལྡན་འདས་འོན་ཀྱང་དྲན་པ་ཉེ་བར་གཞག་པ་བསྒོམ་པ་བསྟན་དུ་གསོལ། </s>
  </p>
  <p id="428">
    <s id="428:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="428:2">འཇམ་དཔལ་གང་གིས་ལུས་ནམ་མཁའ་དང་མཉམ་པར་མཐོང་ན། </s>
  </p>
  <p id="429">
    <s id="429:1">དེ་ནི་ལུས་ལ་ལུས་ཀྱི་རྗེས་སུ་ལྟ་བའི་དྲན་པ་ཉེ་བར་གཞག་པའོ། །</s>
  </p>
  <p id="430">
    <s id="430:1">འཇམ་དཔལ་གང་གིས་ཚོར་བ་ནང་དང་། ཕྱི་དང་། གཉིས་ཀ་མེད་པར་ཡང་མི་དམིགས་ན། </s>
  </p>
  <p id="431">
    <s id="431:1">དེ་ནི་ཚོར་བ་ལ་ཚོར་བའི་རྗེས་སུ་ལྟ་བའི་དྲན་པ་ཉེ་བར་གཞག་པའོ། །</s>
  </p>
  <p id="432">
    <s id="432:1">འཇམ་དཔལ་གང་གིས་སེམས་མིང་ཙམ་དུ་ཤེས་ན། </s>
  </p>
  <p id="433">
    <s id="433:1">དེ་ནི་སེམས་ལ་སེམས་ཀྱི་རྗེས་སུ་ལྟ་བའི་དྲན་པ་ཉེ་བར་གཞག་པའོ། །</s>
  </p>
  <p id="434">
    <s id="434:1">འཇམ་དཔལ་གང་གིས་དགེ་བ་དང་མི་དགེ་བའི་ཆོས་མ་དམིགས་ན། </s>
  </p>
  <p id="435">
    <s id="435:1">དེ་ནི་ཆོས་ལ་ཆོས་ཀྱི་རྗེས་སུ་ལྟ་བའི་དྲན་པ་ཉེ་བར་གཞག་པའོ། །</s>
  </p>
  <p id="436">
    <s id="436:1">འཇམ་དཔལ་དྲན་པ་ཉེ་བར་གཞག་པ་བཞི་ནི་དེ་ལྟར་བལྟའོ། །</s>
  </p>
  <p id="437">
    <s id="437:1">འཇམ་དཔལ་གྱིས་གསོལ་པ། </s>
    <s id="437:2">བཅོམ་ལྡན་འདས་དབང་པོ་ལྔ་རྣམས་ཇི་ལྟར་བལྟ་བར་བགྱི། </s>
  </p>
  <p id="438">
    <s id="438:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="438:2">འཇམ་དཔལ་གང་གིས་ཆོས་ཐམས་ཅད་རང་བཞིན་གྱིས་མ་བྱུང་བའི་ཕྱིར། མ་སྐྱེས་པར་མཐོང་ན། </s>
  </p>
  <p id="439">
    <s id="439:1">དེ་ནི་དད་པའི་དབང་པོའོ། །</s>
  </p>
  <p id="440">
    <s id="440:1">འཇམ་དཔལ་གང་གིས་ཉེ་བ་དང་རིང་བའི་འདུ་ཤེས་དང་བྲལ་བའི་ཕྱིར། ཆོས་ཐམས་ཅད་ལ་སེམས་མི་གཏོང་ན། </s>
  </p>
  <p id="441">
    <s id="441:1">དེ་ནི་བརྩོན་འགྲུས་ཀྱི་དབང་པོའོ། །</s>
  </p>
  <p id="442">
    <s id="442:1">འཇམ་དཔལ་གང་དམིགས་པ་དང་བྲལ་བའི་ཕྱིར། ཆོས་ཐམས་ཅད་ཡིད་ལ་མི་བྱེད་ཅིང་དྲན་པ་ལ་མི་འདོགས་ན། </s>
  </p>
  <p id="443">
    <s id="443:1">དེ་ནི་དྲན་པའི་དབང་པོའོ། །</s>
  </p>
  <p id="444">
    <s id="444:1">འཇམ་དཔལ་གང་ཆོས་ཐམས་ཅད་ལ་མི་སེམས་པ་འདི་ནི་ཏིང་ངེ་འཛིན་གྱི་དབང་པོའོ། །</s>
  </p>
  <p id="445">
    <s id="445:1">འཇམ་དཔལ་གང་གིས་ཆོས་ཐམས་ཅད་སྐྱེ་བ་དང་འཇིག་པ་དང་བྲལ་ཞིང་། ཤེས་པ་དང་མི་ཤེས་པ་དང་བྲལ་བ་སྟེ། </s>
  </p>
  <p id="446">
    <s id="446:1">རང་བཞིན་གྱིས་སྟོང་པར་མཐོང་ན། </s>
  </p>
  <p id="447">
    <s id="447:1">དེ་ནི་ཤེས་རབ་ཀྱི་དབང་པོའོ། །</s>
  </p>
  <p id="448">
    <s id="448:1"><ref folio="F.278.a"/>འཇམ་དཔལ་དབང་པོ་ལྔ་དག་ནི་དེ་ལྟར་བལྟའོ། །</s>
  </p>
  <p id="449">
    <s id="449:1">འཇམ་དཔལ་གྱིས་གསོལ་པ། </s>
    <s id="449:2">བཅོམ་ལྡན་འདས་བྱང་ཆུབ་ཀྱི་ཡན་ལག་བདུན་རྣམས་ཇི་ལྟར་བལྟ་བར་བགྱི། </s>
  </p>
  <p id="450">
    <s id="450:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="450:2">འཇམ་དཔལ་གང་གིས་ཆོས་ཐམས་ཅད་རང་བཞིན་མེད་ཅིང་ཡིད་ལ་བྱར་མེད་པར་མཐོང་བ་འདི་ནི་དྲན་པ་ཡང་དག་བྱང་ཆུབ་ཀྱི་ཡན་ལག་གོ། །</s>
  </p>
  <p id="451">
    <s id="451:1">འཇམ་དཔལ་གང་གིས་དགེ་བ་དང་མི་དགེ་བ་དང་། ལུང་དུ་མ་བསྟན་པར་རབ་ཏུ་ཕྱེ་སྟེ་</s>
  </p>
  <p id="452">
    <s id="452:1">བརྟགས་ན་</s>
  </p>
  <p id="453">
    <s id="453:1">ཡོངས་སུ་མ་གྲུབ་པས་</s>
    <s id="453:2">ཆོས་ཐམས་ཅད་མི་དམིགས་པ་འདི་ནི་ཆོས་རབ་ཏུ་འབྱེད་པ་ཡང་དག་བྱང་ཆུབ་ཀྱི་ཡན་ལག་གོ། །</s>
  </p>
  <p id="454">
    <s id="454:1">འཇམ་དཔལ་གང་གིས་ཁམས་ཀྱི་འདུ་ཤེས་ཤིན་ཏུ་རིག་པའི་ཕྱིར་ཁམས་གསུམ་པ་མི་ལེན་མི་འདོར་བ་འདི་ནི་བརྩོན་འགྲུས་ཡང་དག་བྱང་ཆུབ་ཀྱི་ཡན་ལག་གོ། །</s>
  </p>
  <p id="455">
    <s id="455:1">འཇམ་དཔལ་གང་གིས་དགའ་བ་དང་། མི་དགའ་བ་ཤིན་ཏུ་རྟོགས་པའི་ཕྱིར། འདུ་བྱེད་ཐམས་ཅད་ལ་དགའ་བ་མི་སྐྱེད་པ་འདི་ནི་དགའ་བ་ཡང་དག་བྱང་ཆུབ་ཀྱི་ཡན་ལག་གོ། །</s>
  </p>
  <p id="456">
    <s id="456:1">འཇམ་དཔལ་གང་གིས་དམིགས་པའི་དངོས་པོ་མ་དམིགས་ཏེ། </s>
  </p>
  <p id="457">
    <s id="457:1">ཆོས་ཐམས་ཅད་ལ་སེམས་བག་ཡོངས་སུ་གྱུར་པ་འདི་ནི་བག་ཡངས་ཡང་དག་བྱང་ཆུབ་ཀྱི་ཡན་ལག་གོ། །</s>
  </p>
  <p id="458">
    <s id="458:1">འཇམ་དཔལ་གང་གིས་ཆོས་ཐམས་ཅད་རྣམ་པར་བསྒོམ་པ་རྗེས་སུ་རྟོགས་པས་སེམས་མི་དམིགས་པ་འདི་ནི་ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག་གོ། །</s>
  </p>
  <p id="459">
    <s id="459:1">གང་ཆོས་ཐམས་ཅད་ལ་མི་གནས་མི་རྟེན་ལ་ཆགས་པར་མི་འགྱུར། </s>
  </p>
  <p id="460">
    <s id="460:1">ཤེས་པར་མི་འགྱུར་ཞིང་ཆོས་ཐམས་ཅད་ཡང་དག་པར་རྗེས་སུ་མ་མཐོང་བས། བཏང་སྙོམས་སུ་གནས་པ་འདི་ནི་བཏང་སྙོམས་ཡང་དག་བྱང་ཆུབ་ཀྱི་ཡན་ལག་གོ། །</s>
  </p>
  <p id="461">
    <s id="461:1">འཇམ་དཔལ་བྱང་ཆུབ་ཀྱི་ཡན་ལག་བདུན་ནི་དེ་ལྟར་བལྟའོ། །</s>
  </p>
  <p id="462">
    <s id="462:1">འཇམ་དཔལ་གྱིས་གསོལ་པ། </s>
    <s id="462:2">བཅོམ་ལྡན་འདས་འཕགས་པའི་ལམ་ཡན་ལག་བརྒྱད་པ་ཇི་ལྟར་བལྟ་བར་བགྱི། </s>
  </p>
  <p id="463">
    <s id="463:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="463:2">འཇམ་དཔལ་གང་གིས་ཆོས་ཐམས་ཅད་མི་མཉམ་པ་མེད་ཅིང་གཉིས་སུ་མེད་དེ་གཉིས་སུ་བྱར་མེད་པར་མཐོང་བ་འདི་ནི་ཡང་དག་པའི་ལྟ་བའོ། །</s>
  </p>
  <p id="464">
    <s id="464:1">འཇམ་དཔལ་གང་གིས་ཆོས་ཐམས་ཅད་མཐོང་བ་མེད་པའི་ཚུལ་གྱིས་བརྟག་ཏུ་མེད་ཅིང་རྣམ་པར་བརྟག་ཏུ་མེད་ལ། ཡོངས་སུ་བརྟག་ཏུ་<ref folio="F.278.b"/>མེད་པར་མཐོང་བ་འདི་ནི་ཡང་དག་པའི་རྟོག་པའོ། །</s>
  </p>
  <p id="465">
    <s id="465:1">འཇམ་དཔལ་གང་གིས་བརྗོད་དུ་མེད་པ་མཉམ་པ་ཉིད་ཤིན་ཏུ་བསྒོམས་པའི་ཕྱིར། ཆོས་ཐམས་ཅད་བརྗོད་དུ་མེད་པར་མཐོང་བ་འདི་ནི་ཡང་དག་པའི་ངག་གོ། །</s>
    <s id="465:2">འཇམ་དཔལ་གང་གིས་བྱེད་པ་མི་དམིགས་པའི་ཕྱིར། ཆོས་ཐམས་ཅད་བྱ་བ་མེད་ཅིང་བྱེད་པ་མེད་པར་མཐོང་བ་འདི་ནི་ཡང་དག་པའི་ལས་ཀྱི་མཐའོ། །</s>
  </p>
  <p id="466">
    <s id="466:1">འཇམ་དཔལ་གང་འཚོ་བ་མཉམ་པ་ཉིད་ལ་གནས་པའི་ཕྱིར། ཆོས་ཐམས་ཅད་མི་སོགས་མི་འབྲི་བ་འདི་ནི་ཡང་དག་པའི་འཚོ་བའོ། །</s>
  </p>
  <p id="467">
    <s id="467:1">འཇམ་དཔལ་གང་རྩོལ་བ་མེད་ཅིང་སྒྲུབ་པ་མེད་པའི་ཚུལ་གྱིས། ཆོས་ཐམས་ཅད་ཡོངས་སུ་སྒྲུབ་པ་མེད་པ་འདི་ནི་ཡང་དག་པའི་རྩོལ་བའོ། །</s>
  </p>
  <p id="468">
    <s id="468:1">འཇམ་དཔལ་གང་དྲན་པའི་ལས་ཀྱིས་དབེན་པའི་ཕྱིར་ཆོས་ཐམས་ཅད་ཡིད་ལ་མི་བྱེད་ཅིང་། དྲན་པ་མེད་པ་འདི་ནི་ཡང་དག་པའི་དྲན་པའོ། །</s>
  </p>
  <p id="469">
    <s id="469:1">འཇམ་དཔལ་གང་ཆོས་ཐམས་ཅད་མི་དམིགས་པའི་ཕྱིར། རང་བཞིན་གྱིས་མཉམ་པར་གཞག་ཅིང་། </s>
    <s id="469:2">འཁྲུག་པ་མེད་ལ་དམིགས་པ་མེད་པར་མཐོང་བ་འདི་ནི་ཡང་དག་པའི་ཏིང་ངེ་འཛིན་ཏོ། །</s>
  </p>
  <p id="470">
    <s id="470:1">འཇམ་དཔལ་འཕགས་པའི་ལམ་ཡན་ལག་བརྒྱད་པ་ནི་དེ་ལྟར་བལྟ་སྟེ། </s>
  </p>
  <p id="471">
    <s id="471:1">འཇམ་དཔལ་གང་ལ་ལས་འཕགས་པའི་བདེན་པ་བཞི་དེ་ལྟར་ཤེས་ཤིང་། དྲན་པ་ཉེ་བར་གཞག་པ་བཞི་དང་། དབང་པོ་ལྔ་དང་། བྱང་ཆུབ་ཀྱི་ཡན་ལག་བདུན་དང་། འཕགས་པའི་ལམ་ཡན་ལག་བརྒྱད་པ་དེ་ལྟར་མཐོང་བ་དེ་ནི་ངན་པ་རྒལ་བ། </s>
    <s id="471:2">ཕ་རོལ་ཏུ་ཕྱིན་པ། </s>
    <s id="471:3">ཐང་ལ་གནས་པ། </s>
    <s id="471:4">བདེ་བར་གྱུར་པ། མི་འཇིགས་པ་རྙེད་པ། ཁུར་བོར་བ། རྡུལ་སྤྲུགས་པ། ཅི་དང་ཡང་བྲལ་བ། </s>
    <s id="471:5">ཉོན་མོངས་པ་མེད་པ། དགྲ་བཅོམ་པ། དགེ་སྦྱོང་། བྲམ་ཟེ། </s>
    <s id="471:6">ཁྲུས་བྱས་པ། མཐར་ཕྱིན་པ། གཙང་བ། </s>
    <s id="471:7">ཤཱཀྱའི་བུ། སངས་རྒྱས་ཀྱི་སྲས། </s>
    <s id="471:8">ཚེར་མ་ཕྱུང་བ། འོབས་བོར་བ། འོབས་ལས་རྒལ་བ། གསལ་ཤིང་ཕྱུང་བ། རིམས་དང་བྲལ་བ། </s>
    <s id="471:9">དགེ་སློང་འཕགས་པ་རྒྱལ་མཚན་རྫོགས་པ་ཞེས་བརྗོད་དོ། །</s>
  </p>
  <p id="472">
    <s id="472:1">འཇམ་དཔལ་དེ་ལྟ་བུའི་བཟོད་པ་དང་ལྡན་པའི་དགེ་སློང་ནི་འཇིག་རྟེན་ལྷ་དང་བཅས་པའི་སྦྱིན་པའི་གནས་ཡིན་ཏེ། </s>
  </p>
  <p id="473">
    <s id="473:1">དེ་ལ་ཐོབ་པ་དང་། བཀུར་སྟི་ཐམས་ཅད་ཀྱང་འོས་སོ། །</s>
  </p>
  <p id="474">
    <s id="474:1">འཇམ་དཔལ་དེ་ལྟ་བས་ན་དགེ་སློང་ཡུལ་གྱི་ཟས་དོན་ཡོད་པར་<ref folio="F.279.a"/>བཟའ་བར་འདོད་པ་དང་། </s>
    <s id="474:2">བདུད་འདུལ་བར་འདོད་པ་དང་། </s>
    <s id="474:3">འཁོར་བ་ལས་འདའ་བར་འདོད་པ་དང་། </s>
    <s id="474:4">མྱ་ངན་ལས་འདས་པ་ཐོབ་པར་འདོད་པ་དང་། </s>
    <s id="474:5">སྡུག་བསྔལ་ལས་བྲལ་བར་འདོད་པ་དང་། </s>
    <s id="474:6">འཇིག་རྟེན་ལྷ་དང་བཅས་པའི་སྦྱིན་པའི་གནས་སུ་འགྱུར་བར་འདོད་པས་</s>
    <s id="474:7">ཆོས་དེ་དག་ལ་དེ་ལྟར་བརྩོན་པར་བྱའོ། །</s>
  </p>
  <p id="475">
    <s id="475:1">ཆོས་ཀྱི་རྣམ་གྲངས་འདི་བསྟན་པའི་ཚེ། ལྷའི་བུ་སྟོང་ཕྲག་སུམ་ཅུ་རྩ་གཉིས་ཀྱིས་ཆོས་མངོན་པར་རྟོགས་པ་ཐོས་པར་གྱུར་ནས་</s>
  </p>
  <p id="476">
    <s id="476:1">དེ་དག་གིས་བཅོམ་ལྡན་འདས་དང་། འཇམ་དཔལ་གཞོན་ནུར་གྱུར་པ་ལ་མེ་ཏོག་མན་དཱ་ར་བ་མང་པོས་མངོན་པར་གཏོར་ནས</s>
  </p>
  <p id="477">
    <s id="477:1">འདི་སྐད་ཅེས་སྨྲས་སོ། །</s>
  </p>
  <p id="478">
    <s id="478:1">བཅོམ་ལྡན་འདས་གང་གིས་ཆུང་ངུ་ན་བསྟན་པ་འདི་རྣ་ལམ་དུ་གྲག་པ་ཙམ་དུ་ཐོས་ཀྱང་དེ་དག་ནི་དེ་བཞིན་གཤེགས་པའི་བསྟན་པ་ལ་ལེགས་པར་རབ་ཏུ་བྱུང་བ་ལགས་ན། </s>
  </p>
  <p id="479">
    <s id="479:1">གང་གིས་ཐོས་ཏེ་མོས་ཤིང་ཡིད་ཆེས་པར་འགྱུར་བ་དང་། དེ་བཞིན་ཉིད་དུ་ནན་ཏན་དུ་བགྱིད་པ་ལྟ་སྨོས་ཀྱང་ཅི་འཚལ་ཏེ། </s>
  </p>
  <p id="480">
    <s id="480:1">བཅོམ་ལྡན་འདས་གང་གིས་བསྟན་པ་འདི་ཐ་ན་རྣ་ལམ་དུ་གྲག་པ་ཙམ་དུ་ཐོས་ཀྱང་དེ་དག་ནི་མངོན་པའི་ང་རྒྱལ་མ་མཆིས་པར་འགྱུར་རོ། །</s>
  </p>
  <p id="481">
    <s id="481:1">དེ་ནས་བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །</s>
  </p>
  <p id="482">
    <s id="482:1">བཅོམ་ལྡན་འདས་དེ་བཞིན་གཤེགས་པས་གཟུངས་ཀྱི་ཚིག་གང་གིས་བྱང་ཆུབ་སེམས་དཔའ་རྣམས་ཐོགས་པ་མ་མཆིས་པའི་སྤོབས་པ་ཐོབ་པར་འགྱུར་ཞིང་། </s>
    <s id="482:2">སྒྲ་གང་གིས་ཀྱང་འཇིགས་པར་མི་འགྱུར་བ་དང་། </s>
    <s id="482:3">ཆོས་ཐམས་ཅད་སངས་རྒྱས་ཀྱི་ཆོས་དང་། སྦྱོར་བར་འགྱུར་བ་དང་། </s>
    <s id="482:4">ཆོས་ཐམས་ཅད་ཚུལ་གཅིག་པར་རྟོགས་པར་འགྱུར་བ་</s>
    <s id="482:5">དེ་ལྟ་བུའི་གཟུངས་ཀྱི་ཚུལ་གྱི་ཚིག་བཀའ་སྩལ་དུ་གསོལ། </s>
  </p>
  <p id="483">
    <s id="483:1">དེ་སྐད་ཅེས་གསོལ་བ་དང་། </s>
    <s id="483:2">བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="484">
    <s id="484:1">འཇམ་དཔལ་དེ་བས་ན་ཆོས་ཀྱི་སྒོ་གང་གིས་བྱང་ཆུབ་སེམས་དཔའ་ཆོས་ཐམས་ཅད་ལ་སྣང་བ་ཐོབ་པར་འགྱུར་ཞིང་། </s>
    <s id="484:2">མྱུར་དུ་མི་སྐྱེ་བའི་ཆོས་ལ་བཟོད་པ་ཐོབ་པར་འགྱུར་བའི་ཕུར་པའི་ཚིག་དང་། </s>
    <s id="484:3">ས་བོན་གྱི་ཚིག་བསྟན་པ་ཞེས་བྱ་བའི་ཆོས་ཀྱི་སྒོ་འདི་ཉོན་ཅིག །</s>
  </p>
  <p id="485">
    <s id="485:1">འཇམ་དཔལ་ཕུར་པའི་ཚིག་དང་། ས་བོན་གྱི་ཚིག་བསྟན་པ་ཞེས་བྱ་བའི་ཆོས་ཀྱི་སྒོ་དེ་ཡང་གང་ཞེ་ན། </s>
  </p>
  <p id="486">
    <s id="486:1">འཇམ་<ref folio="F.279.b"/>དཔལ་སེམས་ཅན་ཐམས་ཅད་སེམས་གཅིག་པའོ་ཞེས་བྱ་བ་འདི་ནི་ས་བོན་གྱི་ཚིག་གོ། །</s>
  </p>
  <p id="487">
    <s id="487:1">གསོལ་པ། </s>
    <s id="487:2">བཅོམ་ལྡན་འདས་ཅིའི་སླད་དུ་དེ་ས་བོན་གྱི་ཚིག་ཅེས་བགྱི། </s>
  </p>
  <p id="488">
    <s id="488:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="488:2">འཇམ་དཔལ་ཆོས་ཐམས་ཅད་ནི་དམིགས་པ་མི་དམིགས་པའི་ཕྱིར་སེམས་མེད་པ་སྟེ། </s>
  </p>
  <p id="489">
    <s id="489:1">དེའི་ཕྱིར་དེ་ནི་ས་བོན་གྱི་ཚིག་གོ། །</s>
  </p>
  <p id="490">
    <s id="490:1">འཇམ་དཔལ་སེམས་ཅན་ཐམས་ཅད་ནི་འགྱུར་བ་གཅིག་གོ་ཞེས་བྱ་བ་འདི་ནི་ས་བོན་གྱི་ཚིག་གོ། །</s>
  </p>
  <p id="491">
    <s id="491:1">གསོལ་པ། </s>
    <s id="491:2">བཅོམ་ལྡན་འདས་ཅིའི་སླད་དུ་དེ་ས་བོན་གྱི་ཚིག་ཅེས་བགྱི། </s>
  </p>
  <p id="492">
    <s id="492:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="492:2">འཇམ་དཔལ་ཆོས་ཐམས་ཅད་ནི་ཆགས་པ་མེད་པར་གཞོལ་བ་སྟེ། </s>
  </p>
  <p id="493">
    <s id="493:1">ནམ་མཁའ་འགྱུར་བ་ཡིན་པས་དེའི་ཕྱིར་དེ་ནི་ས་བོན་གྱི་ཚིག་གོ། །</s>
  </p>
  <p id="494">
    <s id="494:1">འཇམ་དཔལ་སེམས་ཅན་ཐམས་ཅད་ནི་སེམས་ཅན་གཅིག་པའོ་ཞེས་བྱ་བ་འདི་ནི་ས་བོན་གྱི་ཚིག་གོ། །</s>
  </p>
  <p id="495">
    <s id="495:1">གསོལ་པ། </s>
    <s id="495:2">བཅོམ་ལྡན་འདས་ཅིའི་སླད་དུ་དེ་ས་བོན་གྱི་ཚིག་ཅེས་བགྱི། </s>
  </p>
  <p id="496">
    <s id="496:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="496:2">འཇམ་དཔལ་སེམས་ཅན་ཐམས་ཅད་ནི་མ་སྐྱེས་ཤིན་ཏུ་མ་སྐྱེས་ཤིང་མིང་མེད་ལ། ལམ་གཅིག་པ་དམིགས་སུ་མེད་པས་གཅིག་ཏུ་བསྟན་པ་སྟེ། </s>
  </p>
  <p id="497">
    <s id="497:1">དེའི་ཕྱིར་དེ་ནི་ས་བོན་གྱི་ཚིག་གོ། །</s>
  </p>
  <p id="498">
    <s id="498:1">འཇམ་དཔལ་འདོད་ཆགས་ཞེས་བྱ་བ་འདི་ནི་ཕུར་པའི་ཚིག་གོ། །</s>
  </p>
  <p id="499">
    <s id="499:1">གསོལ་པ། </s>
    <s id="499:2">བཅོམ་ལྡན་འདས་ཅིའི་སླད་དུ་དེ་ཕུར་པའི་ཚིག་ཅེས་བགྱི། </s>
  </p>
  <p id="500">
    <s id="500:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="500:2">འཇམ་དཔལ་འདོད་ཆགས་ནི་མི་གནས་པའི་ཚུལ་གྱི་ཆོས་ཀྱི་དབྱིངས་ལ་གནས་པ་སྟེ། </s>
  </p>
  <p id="501">
    <s id="501:1">མི་གཡོ་མི་འགུལ་ཞིང་རང་བཞིན་གྱིས་དབེན་པ་སྟེ། </s>
  </p>
  <p id="502">
    <s id="502:1">གཡོ་བ་མེད་པས་དེའི་ཕྱིར་དེ་ནི་ཕུར་པའི་ཚིག་གོ། །</s>
  </p>
  <p id="503">
    <s id="503:1">འཇམ་དཔལ་ཞེ་སྡང་ཞེས་བྱ་བ་འདི་ནི་རྡོ་རྗེའི་ཚིག་གོ། །</s>
  </p>
  <p id="504">
    <s id="504:1">གསོལ་པ། </s>
    <s id="504:2">བཅོམ་ལྡན་འདས་ཅིའི་སླད་དུ་དེ་རྡོ་རྗེའི་ཚིག་ཅེས་བགྱི། </s>
  </p>
  <p id="505">
    <s id="505:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="505:2">འཇམ་དཔལ་ཞེ་སྡང་ནི་དབྱེར་མེད་པ་སྟེ་འདི་ལྟར་དཔེར་ན། </s>
  </p>
  <p id="506">
    <s id="506:1">འཇམ་དཔལ་རྡོ་རྗེ་ནི་མི་ཕྱེད་མི་ཤིགས་པའོ། །</s>
  </p>
  <p id="507">
    <s id="507:1">འཇམ་དཔལ་དེ་བཞིན་དུ་ཆོས་ཐམས་ཅད་ནི་དངོས་པོ་མ་གྲུབ་པའི་ཕྱིར། གཞིག་ཏུ་མེད་ཅིང་དབྱེར་མེད་པ་སྟེ། </s>
  </p>
  <p id="508">
    <s id="508:1">དེའི་ཕྱིར་འདི་ནི་རྡོ་རྗེའི་ཚིག་གོ། །</s>
  </p>
  <p id="509">
    <s id="509:1">འཇམ་དཔལ་གཏི་མུག་ཅེས་བྱ་བ་འདི་ནི་ཡེ་ཤེས་ཀྱི་ཚིག་གོ། །</s>
  </p>
  <p id="510">
    <s id="510:1">གསོལ་པ། </s>
    <s id="510:2">བཅོམ་ལྡན་འདས་ཅིའི་སླད་དུ་དེ་ཡེ་ཤེས་ཀྱི་ཚིག་ཅེས་<ref folio="F.280.a"/>བགྱི། </s>
  </p>
  <p id="511">
    <s id="511:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="511:2">འཇམ་དཔལ་ཆོས་ཐམས་ཅད་ནི་ཡེ་ཤེས་ཀྱིས་གྲུབ་ཅིང་མི་ཤེས་པ་དང་བྲལ་བ་སྟེ། </s>
  </p>
  <p id="512">
    <s id="512:1">འདི་ལྟར་དཔེར་ན། འཇམ་དཔལ་ནམ་མཁའ་ནི་ཤེས་པ་དང་ལྡན་པ་ཡང་མ་ཡིན། </s>
  </p>
  <p id="513">
    <s id="513:1">མི་ཤེས་པ་དང་ལྡན་པ་ཡང་མ་ཡིན་ནོ། །</s>
  </p>
  <p id="514">
    <s id="514:1">འཇམ་དཔལ་དེ་བཞིན་དུ་ཆོས་ཐམས་ཅད་ནི་ཤེས་པ་དང་ལྡན་པ་ཡང་མ་ཡིན། </s>
  </p>
  <p id="515">
    <s id="515:1">མི་ཤེས་པ་དང་ལྡན་པ་ཡང་མ་ཡིན། </s>
  </p>
  <p id="516">
    <s id="516:1">ཤེས་པར་བྱ་བའི་རང་བཞིན་ཤིན་ཏུ་ཞི་བའི་ཕྱིར་ཤེས་པ་ཡང་མ་ཡིན། </s>
  </p>
  <p id="517">
    <s id="517:1">མི་ཤེས་པ་ཡང་མ་ཡིན་ཏེ་</s>
    <s id="517:2">དེའི་ཕྱིར་ཡེ་ཤེས་ཀྱི་ཚིག་ཅེས་བྱའོ། །</s>
  </p>
  <p id="518">
    <s id="518:1">འཇམ་དཔལ་གཟུགས་ཞེས་བྱ་བ་འདི་ནི་ཕུར་པའི་ཚིག་གོ། །</s>
  </p>
  <p id="519">
    <s id="519:1">གསོལ་པ། </s>
    <s id="519:2">བཅོམ་ལྡན་འདས་ཅིའི་སླད་དུ་དེ་ཕུར་པའི་ཚིག་ཅེས་བགྱི། </s>
  </p>
  <p id="520">
    <s id="520:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="520:2">འཇམ་དཔལ་འདི་ལྟ་སྟེ་དཔེར་ན། </s>
  </p>
  <p id="521">
    <s id="521:1">དབང་པོའི་ཕུར་པ་ནི་རབ་ཏུ་གནས་པའི་ཕྱིར་མི་གཡོ་མི་འགུལ་ལོ། །</s>
  </p>
  <p id="522">
    <s id="522:1">འཇམ་དཔལ་དེ་བཞིན་དུ་ཆོས་ཐམས་ཅད་མི་གནས་པའི་ཚུལ་གྱིས་ཆོས་ཀྱི་དབྱིངས་ལ་གནས་པ་ནི་འགྲོ་བ་དང་འོང་བ་མེད་དེ། </s>
  </p>
  <p id="523">
    <s id="523:1">བླང་དུ་མེད་ཅིང་རྩོལ་བ་མེད་ལ་ཤིན་ཏུ་བརྟན་པའི་ཕྱིར་མི་གནས་པ་སྟེ། </s>
  </p>
  <p id="524">
    <s id="524:1">དེའི་ཕྱིར་དེ་ནི་ཕུར་པའི་ཚིག་གོ། །</s>
  </p>
  <p id="525">
    <s id="525:1">འཇམ་དཔལ་ཚོར་བ་ཞེས་བྱ་བ་འདི་ནི་ཞི་བའི་ཚིག་གོ། །</s>
  </p>
  <p id="526">
    <s id="526:1">གསོལ་པ། </s>
    <s id="526:2">བཅོམ་ལྡན་འདས་ཅིའི་སླད་དུ་དེ་ཞི་བའི་ཚིག་ཅེས་བགྱི། </s>
  </p>
  <p id="527">
    <s id="527:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="527:2">འཇམ་དཔལ་ཆོས་ཐམས་ཅད་ནི་རང་བཞིན་གྱིས་ཤིན་ཏུ་ཞི་བ་སྟེ། </s>
  </p>
  <p id="528">
    <s id="528:1">ཚོར་བ་ནི་ནང་ན་ཡང་མེད། </s>
  </p>
  <p id="529">
    <s id="529:1">ཕྱི་རོལ་ན་ཡང་མེད། </s>
  </p>
  <p id="530">
    <s id="530:1">ཤར་ཕྱོགས་ན་ཡང་མེད། </s>
  </p>
  <p id="531">
    <s id="531:1">ལྷོ་ཕྱོགས་ན་ཡང་མེད། </s>
  </p>
  <p id="532">
    <s id="532:1">ནུབ་ཕྱོགས་ན་ཡང་མེད། </s>
  </p>
  <p id="533">
    <s id="533:1">བྱང་ཕྱོགས་ན་ཡང་མེད། </s>
  </p>
  <p id="534">
    <s id="534:1">སྟེང་ན་ཡང་མེད། </s>
  </p>
  <p id="535">
    <s id="535:1">འོག་ན་ཡང་མེད། </s>
  </p>
  <p id="536">
    <s id="536:1">ཕྱོགས་མཚམས་རྣམས་ན་ཡང་མེད་དོ། །</s>
  </p>
  <p id="537">
    <s id="537:1">འཇམ་དཔལ་གལ་ཏེ་བདེ་བའི་ཚོར་བ་ནང་ན་ཡོད་ན་ནི། སེམས་ཅན་ཐམས་ཅད་ཀྱང་བདེ་བས་ཤིན་ཏུ་བདེ་བར་འགྱུར་རོ། །</s>
  </p>
  <p id="538">
    <s id="538:1">འཇམ་དཔལ་འོན་ཏམ་གལ་ཏེ་སྡུག་བསྔལ་གྱི་ཚོར་བ་ནང་ན་ཡོད་ན་ནི། སེམས་ཅན་ཐམས་ཅད་ཀྱང་སྡུག་བསྔལ་གྱིས་ཤིན་ཏུ་སྡུག་བསྔལ་བར་འགྱུར་རོ། །</s>
  </p>
  <p id="539">
    <s id="539:1">འཇམ་དཔལ་གལ་ཏེ་བདེ་བ་ཡང་མ་ཡིན། </s>
  </p>
  <p id="540">
    <s id="540:1">སྡུག་བསྔལ་བ་ཡང་མ་ཡིན་པའི་ཚོར་བ་ནང་ན་ཡོད་ན་ནི་སེམས་ཅན་ཐམས་ཅད་ཀྱང་ཤིན་ཏུ་རྨོངས་པར་འགྱུར་རོ། །</s>
  </p>
  <p id="541">
    <s id="541:1"><ref folio="F.280.b"/>འཇམ་དཔལ་གང་གི་ཕྱིར་ཚོར་བ་ཐམས་ཅད་ནི་ནང་ན་ཡང་མེད། </s>
  </p>
  <p id="542">
    <s id="542:1">ཕྱི་རོལ་ན་ཡང་མེད། </s>
  </p>
  <p id="543">
    <s id="543:1">ཤར་ཕྱོགས་ན་ཡང་མེད། </s>
  </p>
  <p id="544">
    <s id="544:1">ལྷོ་ཕྱོགས་ན་ཡང་མེད། </s>
  </p>
  <p id="545">
    <s id="545:1">ནུབ་ཕྱོགས་ན་ཡང་མེད། </s>
  </p>
  <p id="546">
    <s id="546:1">བྱང་ཕྱོགས་ན་ཡང་མེད། </s>
  </p>
  <p id="547">
    <s id="547:1">སྟེང་ན་ཡང་མེད། </s>
  </p>
  <p id="548">
    <s id="548:1">འོག་ན་ཡང་མེད། </s>
  </p>
  <p id="549">
    <s id="549:1">ཕྱོགས་མཚམས་རྣམས་ན་ཡང་མེད་པས། </s>
    <s id="549:2">དེའི་ཕྱིར་སེམས་ཅན་ཐམས་ཅད་ནི་རྩྭ་ཤིང་དང་། རྩིག་པ་ལྟ་བུ་སྟེ། </s>
  </p>
  <p id="550">
    <s id="550:1">རང་བཞིན་གྱིས་མ་སྐྱེས་ཤིང་འགག་པ་མེད་པར་མཚན་ཉིད་མཉམ་པ་སྟེ། </s>
  </p>
  <p id="551">
    <s id="551:1">དེའི་ཕྱིར་དེ་ནི་ཞི་བའི་ཚིག་གོ། །</s>
  </p>
  <p id="552">
    <s id="552:1">འཇམ་དཔལ་འདུ་ཤེས་ཞེས་བྱ་བ་འདི་ནི་ས་བོན་གྱི་ཚིག་གོ། །</s>
  </p>
  <p id="553">
    <s id="553:1">གསོལ་པ། </s>
    <s id="553:2">བཅོམ་ལྡན་འདས་ཅིའི་སླད་དུ་དེ་ས་བོན་གྱི་ཚིག་ཅེས་བགྱི། </s>
  </p>
  <p id="554">
    <s id="554:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="554:2">འཇམ་དཔལ་འདུ་ཤེས་དེ་ཡོངས་སུ་བརྟགས་པ་ལས་བྱུང་བ་སྟེ། </s>
  </p>
  <p id="555">
    <s id="555:1">ལོག་པ་ལས་བྱུང་བ། </s>
    <s id="555:2">ཆད་བ་སྟོང་པ་ལྟ་བུ། </s>
    <s id="555:3">སྨིག་རྒྱུའི་ངོ་བོ་ཉིད་རང་བཞིན་གྱིས་དབེན་པ་སྟེ། </s>
  </p>
  <p id="556">
    <s id="556:1">དེའི་ཕྱིར་དེ་ནི་ས་བོན་གྱི་ཚིག་གོ། །</s>
  </p>
  <p id="557">
    <s id="557:1">འཇམ་དཔལ་འདུ་བྱེད་ཅེས་བྱ་བ་འདི་ནི་ས་བོན་གྱི་ཚིག་གོ། །</s>
  </p>
  <p id="558">
    <s id="558:1">གསོལ་པ། </s>
    <s id="558:2">བཅོམ་ལྡན་འདས་ཅིའི་སླད་དུ་དེ་ས་བོན་གྱི་ཚིག་ཅེས་བགྱི། </s>
  </p>
  <p id="559">
    <s id="559:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="559:2">འཇམ་དཔལ་ཆོས་ཐམས་ཅད་ནི་བགྲང་དུ་མེད་ཅིང་། བགྲང་བ་མཉམ་པ་ཉིད་དང་ལྡན་པ། ཆུ་ཤིང་གི་སྙིང་པོ་ལྟ་བུ་སྟེ། </s>
  </p>
  <p id="560">
    <s id="560:1">འཇམ་དཔལ་འདི་ལྟར་དཔེར་ན། ཆུ་ཤིང་གི་སྙིང་པོ་ནི་རང་བཞིན་གྱིས་མ་སྐྱེས་པའི་ཕྱིར་ཤིན་ཏུ་མེད་ཅིང་མི་དམིགས་སོ། །</s>
  </p>
  <p id="561">
    <s id="561:1">འཇམ་དཔལ་དེ་བཞིན་དུ་ཆོས་ཐམས་ཅད་ནི་རང་བཞིན་གྱིས་དབེན་ཞིང་མིང་མེད་པ་སྟེ། </s>
  </p>
  <p id="562">
    <s id="562:1">དེའི་ཕྱིར་དེ་ནི་ས་བོན་གྱི་ཚིག་གོ། །</s>
  </p>
  <p id="563">
    <s id="563:1">འཇམ་དཔལ་རྣམ་པར་ཤེས་པ་ཞེས་བྱ་བ་འདི་ནི་ས་བོན་གྱི་ཚིག་གོ། །</s>
  </p>
  <p id="564">
    <s id="564:1">གསོལ་པ། </s>
    <s id="564:2">བཅོམ་ལྡན་འདས་ཅིའི་སླད་དུ་དེ་ས་བོན་གྱི་ཚིག་ཅེས་བགྱི། </s>
  </p>
  <p id="565">
    <s id="565:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="565:2">འཇམ་དཔལ་རྣམ་པར་ཤེས་པ་ནི་སྒྱུ་མ་ལྟ་བུ་སྟེ། </s>
  </p>
  <p id="566">
    <s id="566:1">མ་སྐྱེས་པ། མ་བྱུང་བ། སྟོང་པ། མཚན་མ་མེད་པ། ངོ་བོ་ཉིད་མེད་པ། མཚན་ཉིད་མེད་པ། ནམ་མཁའ་དང་སོར་མོ་ལྔ་ལྟ་བུ་མིང་མེད་པ་སྟེ། </s>
  </p>
  <p id="567">
    <s id="567:1">དེའི་ཕྱིར་དེ་ནི་ས་བོན་གྱི་ཚིག་གོ། །</s>
  </p>
  <p id="568">
    <s id="568:1">འཇམ་དཔལ་གཟུགས་ཞེས་བྱ་བ་འདི་ནི་ས་བོན་གྱི་ཚིག་གོ། །</s>
  </p>
  <p id="569">
    <s id="569:1">གསོལ་པ། </s>
    <s id="569:2">བཅོམ་ལྡན་འདས་ཅིའི་སླད་དུ། དེ་ནི་ས་བོན་གྱི་ཚིག་ཅེས་བགྱི། </s>
  </p>
  <p id="570">
    <s id="570:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="570:2"><ref folio="F.281.a"/>འདི་ལྟ་སྟེ་དཔེར་ན། </s>
  </p>
  <p id="571">
    <s id="571:1">མིག་ཡོར་ནི་སྣང་བ་ལ་ཡོད་པ་མ་ཡིན་ནོ། །</s>
  </p>
  <p id="572">
    <s id="572:1">འཇམ་དཔལ་དེ་བཞིན་དུ་ཆོས་ཐམས་ཅད་ནི་སྣང་བ་ལ་ཡོད་པ་མ་ཡིན་ཏེ། </s>
  </p>
  <p id="573">
    <s id="573:1">མིག་སླུ་བ། སེམས་སླུ་བ། གསོག །</s>
  </p>
  <p id="574">
    <s id="574:1">གསོབ། བརྫུན་པ། སྒྱུ་མའི་ཆོས་ཅན་ཏེ། </s>
  </p>
  <p id="575">
    <s id="575:1">དེའི་ཕྱིར་དེ་ནི་ས་བོན་གྱི་ཚིག་གོ། །</s>
  </p>
  <p id="576">
    <s id="576:1">འཇམ་དཔལ་སྒྲ་ཞེས་བྱ་བ་འདི་ནི་ས་བོན་གྱི་ཚིག་གོ། །</s>
  </p>
  <p id="577">
    <s id="577:1">གསོལ་པ། </s>
    <s id="577:2">བཅོམ་ལྡན་འདས་ཅིའི་སླད་དུ་དེ་ས་བོན་གྱི་ཚིག་ཅེས་བགྱི། </s>
  </p>
  <p id="578">
    <s id="578:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="578:2">འཇམ་དཔལ་ཆོས་ཐམས་ཅད་ནི་ཐ་དད་དུ་བྱར་མེད་ཅིང་གཉིས་སུ་མེད་པ་སྟེ། </s>
  </p>
  <p id="579">
    <s id="579:1">རིའི་སྒྲའི་ཚིག་གི་ལམ་བྲག་ཅ་དང་འདྲ་བ་སྟེ། </s>
  </p>
  <p id="580">
    <s id="580:1">དེའི་ཕྱིར་དེ་ནི་ས་བོན་གྱི་ཚིག་གོ། །</s>
  </p>
  <p id="581">
    <s id="581:1">འཇམ་དཔལ་དྲི་ཞེས་བྱ་བ་འདི་ནི་ས་བོན་གྱི་ཚིག་གོ། །</s>
  </p>
  <p id="582">
    <s id="582:1">གསོལ་པ། </s>
    <s id="582:2">བཅོམ་ལྡན་འདས་ཅིའི་སླད་དུ་དེ་ས་བོན་གྱི་ཚིག་ཅེས་བགྱི། </s>
  </p>
  <p id="583">
    <s id="583:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="583:2">འཇམ་དཔལ་ཆོས་ཐམས་ཅད་ནི་སྣ་དང་དྲི་དང་། རྣམ་པར་ཤེས་པ་མི་དམིགས་པའི་ཕྱིར་</s>
    <s id="583:3">མནམ་དུ་མེད་ཅིང་རང་བཞིན་གྱིས་བླུན་ལ། ནམ་མཁའ་དང་འདྲ་བ་སྟེ། </s>
  </p>
  <p id="584">
    <s id="584:1">དེའི་ཕྱིར་དེ་ནི་ས་བོན་གྱི་ཚིག་གོ། །</s>
  </p>
  <p id="585">
    <s id="585:1">འཇམ་དཔལ་རོ་ཞེས་བྱ་བ་འདི་ནི་ས་བོན་གྱི་ཚིག་གོ། །</s>
  </p>
  <p id="586">
    <s id="586:1">གསོལ་པ། </s>
    <s id="586:2">བཅོམ་ལྡན་འདས་ཅིའི་སླད་དུ་དེ་ས་བོན་གྱི་ཚིག་ཅེས་བགྱི། </s>
  </p>
  <p id="587">
    <s id="587:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="587:2">འཇམ་དཔལ་ཆོས་ཐམས་ཅད་ནི་རང་བཞིན་དང་། ངོ་བོ་ཉིད་ཀྱིས་དབེན་པའི་ཕྱིར་</s>
    <s id="587:3">བསམ་གྱིས་མི་ཁྱབ་ཅིང་རོའི་ཁམས་མི་དམིགས་པས་རོ་དམིགས་སུ་མེད་པ་སྟེ། </s>
  </p>
  <p id="588">
    <s id="588:1">དེའི་ཕྱིར་དེ་ནི་ས་བོན་གྱི་ཚིག་གོ། །</s>
  </p>
  <p id="589">
    <s id="589:1">འཇམ་དཔལ་རེག་ཅེས་བྱ་བ་འདི་ནི་ས་བོན་གྱི་ཚིག་གོ། །</s>
  </p>
  <p id="590">
    <s id="590:1">གསོལ་པ། </s>
    <s id="590:2">བཅོམ་ལྡན་འདས་ཅིའི་སླད་དུ་དེ་ས་བོན་གྱི་ཚིག་ཅེས་བགྱི། </s>
  </p>
  <p id="591">
    <s id="591:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="591:2">འཇམ་དཔལ་ཆོས་ཐམས་ཅད་ནི་ནམ་མཁའ་ལྟར་དབེན་པ་དང་། </s>
    <s id="591:3">ལུས་ཤིན་ཏུ་བསྒོམ་པ་དང་། རེག་བྱ་འབྱུང་བ་མེད་པ་དང་། རེག་པ་དབེན་པའི་ཕྱིར་རེག་པ་མེད་པ་སྟེ། </s>
  </p>
  <p id="592">
    <s id="592:1">དེའི་ཕྱིར་དེ་ནི་ས་བོན་གྱི་ཚིག་གོ། །</s>
  </p>
  <p id="593">
    <s id="593:1">འཇམ་དཔལ་ས་ཞེས་བྱ་བ་འདི་ནི་ས་བོན་གྱི་ཚིག་གོ། །</s>
  </p>
  <p id="594">
    <s id="594:1">གསོལ་པ། </s>
    <s id="594:2">བཅོམ་ལྡན་འདས་ཅིའི་སླད་དུ་དེ་ས་བོན་གྱི་ཚིག་ཅེས་བགྱི། </s>
  </p>
  <p id="595">
    <s id="595:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="595:2">འཇམ་དཔལ་ཆོས་ཐམས་ཅད་ནི་སེམས་དང་བྲལ་བ། སེམས་མེད་པ། <ref folio="F.281.b"/>ངོ་བོ་ཉིད་མེད་པ། ཡོངས་སུ་མ་གྲུབ་པ། མིང་དང་བྲལ་བ། མཚན་ཉིད་ཀྱིས་དབེན་པ། ཆོས་ཀྱི་དབྱིངས་ཀྱི་རང་བཞིན་ཏེ། </s>
  </p>
  <p id="596">
    <s id="596:1">དེའི་ཕྱིར་དེ་ནི་ས་བོན་གྱི་ཚིག་གོ། །</s>
  </p>
  <p id="597">
    <s id="597:1">འཇམ་དཔལ་ཆུ་ཞེས་བྱ་བ་འདི་ནི་ས་བོན་གྱི་ཚིག་གོ། །</s>
  </p>
  <p id="598">
    <s id="598:1">གསོལ་པ། </s>
    <s id="598:2">བཅོམ་ལྡན་འདས་ཅིའི་སླད་དུ་དེ་ས་བོན་གྱི་ཚིག་ཅེས་བགྱི། </s>
  </p>
  <p id="599">
    <s id="599:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="599:2">འཇམ་དཔལ་ཆོས་ཐམས་ཅད་ནི་ཆུ་མེད་པ་སྟེ། </s>
  </p>
  <p id="600">
    <s id="600:1">མ་འདྲེས་ཤིང་རླན་མེད་པ། སྨིག་རྒྱུའི་ཆུ་ལྟ་བུ་སྟེ། </s>
  </p>
  <p id="601">
    <s id="601:1">དེའི་ཕྱིར་དེ་ནི་ས་བོན་གྱི་ཚིག་གོ། །</s>
  </p>
  <p id="602">
    <s id="602:1">འཇམ་དཔལ་མེ་ཞེས་བྱ་བ་འདི་ནི་ས་བོན་གྱི་ཚིག་གོ། །</s>
  </p>
  <p id="603">
    <s id="603:1">གསོལ་པ། </s>
    <s id="603:2">བཅོམ་ལྡན་འདས་ཅིའི་སླད་དུ་དེ་ས་བོན་གྱི་ཚིག་ཅེས་བགྱི། </s>
  </p>
  <p id="604">
    <s id="604:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="604:2">འཇམ་དཔལ་ཆོས་ཐམས་ཅད་ནི་ཚ་བ་མེད་པ་སྟེ། </s>
  </p>
  <p id="605">
    <s id="605:1">ཡོངས་སུ་གདུང་བ་དང་བྲལ་བ། རང་བཞིན་གྱིས་མེད་པ། ངོ་བོ་ཉིད་ཀྱིས་ཞི་བ། </s>
    <s id="605:2">ཕྱིན་ཅི་ལོག་གིས་ཡོངས་སུ་བརྟགས་པ་ཤིན་ཏུ་མ་སྐྱེས་པ་སྟེ། </s>
  </p>
  <p id="606">
    <s id="606:1">དེའི་ཕྱིར་དེ་ནི་ས་བོན་གྱི་ཚིག་གོ། །</s>
  </p>
  <p id="607">
    <s id="607:1">འཇམ་དཔལ་རླུང་ཞེས་བྱ་བ་འདི་ནི་ས་བོན་གྱི་ཚིག་གོ། །</s>
  </p>
  <p id="608">
    <s id="608:1">གསོལ་པ། </s>
    <s id="608:2">བཅོམ་ལྡན་འདས་ཅིའི་སླད་དུ་དེ་ས་བོན་གྱི་ཚིག་ཅེས་བགྱི། </s>
  </p>
  <p id="609">
    <s id="609:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="609:2">འཇམ་དཔལ་ཆོས་ཐམས་ཅད་ནི་གཡོ་བ་དང་ཡང་དག་པར་བྲལ་བའི་ཕྱིར་</s>
    <s id="609:3">ཆགས་པ་མེད་ཅིང་སྒྲིབ་པ་མེད་པ་སྟེ། </s>
  </p>
  <p id="610">
    <s id="610:1">རླུང་གི་ལམ་ལས་ཡང་དག་པར་འདས་ཤིང་མཚན་ཉིད་མེད་ལ་ངོ་བོ་ཉིད་མེད་པ་སྟེ། </s>
  </p>
  <p id="611">
    <s id="611:1">དེའི་ཕྱིར་དེ་ནི་ས་བོན་གྱི་ཚིག་གོ། །</s>
  </p>
  <p id="612">
    <s id="612:1">འཇམ་དཔལ་སངས་རྒྱས་ཞེས་བྱ་བ་འདི་ནི་ས་བོན་གྱི་ཚིག་གོ། །</s>
  </p>
  <p id="613">
    <s id="613:1">གསོལ་པ། </s>
    <s id="613:2">བཅོམ་ལྡན་འདས་ཅིའི་སླད་དུ་དེ་ས་བོན་གྱི་ཚིག་ཅེས་བགྱི། </s>
  </p>
  <p id="614">
    <s id="614:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="614:2">འཇམ་དཔལ་ཆོས་ཐམས་ཅད་ནི་འཚང་རྒྱ་བར་བྱེད་པ་མེད་པ་སྟེ། </s>
  </p>
  <p id="615">
    <s id="615:1">སངས་རྒྱས་པ་མེད། </s>
  </p>
  <p id="616">
    <s id="616:1">རྗེས་སུ་སངས་རྒྱས་པ་མེད། </s>
  </p>
  <p id="617">
    <s id="617:1">རྫོགས་པར་སངས་རྒྱས་པ་མེད། </s>
  </p>
  <p id="618">
    <s id="618:1">འཚང་རྒྱ་བར་ཉེ་བ་དང་བྲལ་བ། འཚང་རྒྱ་བར་བྱེད་པས་དབེན་པ་སྟེ། </s>
  </p>
  <p id="619">
    <s id="619:1">དེའི་ཕྱིར་དེ་ནི་ས་བོན་གྱི་ཚིག་གོ། །</s>
  </p>
  <p id="620">
    <s id="620:1">འཇམ་དཔལ་ཆོས་ཞེས་བྱ་བ་འདི་ནི་ས་བོན་གྱི་ཚིག་གོ། །</s>
  </p>
  <p id="621">
    <s id="621:1">གསོལ་པ། </s>
    <s id="621:2">བཅོམ་ལྡན་འདས་ཅིའི་སླད་དུ་དེ་ས་བོན་གྱི་ཚིག་ཅེས་བགྱི། </s>
  </p>
  <p id="622">
    <s id="622:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="622:2">འཇམ་དཔལ་ཆོས་ཐམས་ཅད་ནི་དབྱེར་མེད་ཅིང་བཅད་དུ་མེད་པ་སྟེ། </s>
  </p>
  <p id="623">
    <s id="623:1">གཅད་པ་དང་བྲལ་བ་འཆད་<ref folio="F.282.a"/>པས་དབེན་པ། </s>
    <s id="623:2">མིང་མེད་པ། མཚན་མ་མེད་པ། མཚན་ཉིད་མེད་པ། ངོ་བོ་ཉིད་མེད་པ་ཚིག་གི་ལམ་ལས་ཡང་དག་པར་འདས་པ་སྟེ། </s>
  </p>
  <p id="624">
    <s id="624:1">དེའི་ཕྱིར་དེ་ནི་ས་བོན་གྱི་ཚིག་གོ། །</s>
  </p>
  <p id="625">
    <s id="625:1">འཇམ་དཔལ་དགེ་འདུན་ཞེས་བྱ་བ་འདི་ནི་ཕུར་པའི་ཚིག་གོ། །</s>
  </p>
  <p id="626">
    <s id="626:1">གསོལ་པ། </s>
    <s id="626:2">བཅོམ་ལྡན་འདས་ཅིའི་སླད་དུ་དེ་ཕུར་པའི་ཚིག་ཅེས་བགྱི། </s>
  </p>
  <p id="627">
    <s id="627:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="627:2">འཇམ་དཔལ་འཕགས་པའི་དགེ་འདུན་ནི་ཆོས་ཉིད་ལ་ཤིན་ཏུ་གནས་པ། </s>
    <s id="627:3">ཆོས་ཀྱི་དབྱིངས་དང་། ཡང་དག་པའི་མཐའ་དང་། ཚུལ་ཁྲིམས་དང་། ཚུལ་ཁྲིམས་འཆལ་པ་མཉམ་པ་ཉིད་དང་། ཏིང་ངེ་འཛིན་དང་། འཁྲུགས་པ་མཉམ་པ་ཉིད་དང་། ཤེས་རབ་དང་། ཤེས་རབ་འཆལ་པ་མཉམ་པ་ཉིད་དང་། རྣམ་པར་གྲོལ་བ་དང་། ཀུན་ནས་ཉོན་མོངས་པ་མཉམ་པ་ཉིད་ལ་ཤིན་ཏུ་གནས་ཤིང་། </s>
    <s id="627:4">གནས་དང་། གནས་མ་ཡིན་པ་མི་དམིགས་པའི་ཕྱིར་ཆོས་ཐམས་ཅད་ལ་རབ་ཏུ་གནས་པས། </s>
    <s id="627:5">དེའི་ཕྱིར་དེ་ནི་ཕུར་པའི་ཚིག་གོ། །</s>
  </p>
  <p id="628">
    <s id="628:1">འཇམ་དཔལ་ཆོས་ཐམས་ཅད་ཡུལ་མ་ཡིན་ནོ་ཞེས་བྱ་བ་འདི་ནི་ཕུར་པའི་ཚིག་གོ། །</s>
  </p>
  <p id="629">
    <s id="629:1">གསོལ་པ། </s>
    <s id="629:2">བཅོམ་ལྡན་འདས་ཅིའི་སླད་དུ་དེ་ཕུར་པའི་ཚིག་ཅེས་བགྱི། </s>
  </p>
  <p id="630">
    <s id="630:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="630:2">འཇམ་དཔལ་ཆོས་ཐམས་ཅད་ནི་ནམ་མཁའི་ཡུལ་བསམ་གྱིས་མི་ཁྱབ་པའི་ཡུལ། ཡུལ་མེད་པ། ཡུལ་ཡང་དག་པར་ཆད་པ། དངོས་པོ་མེད་པ། ཆད་པ་དང་བྲལ་བའི་ཕྱིར་དབང་དང་བྲལ་བ་སྟེ། </s>
  </p>
  <p id="631">
    <s id="631:1">དེའི་ཕྱིར་དེ་ནི་ཕུར་པའི་ཚིག་གོ། །</s>
  </p>
  <p id="632">
    <s id="632:1">འཇམ་དཔལ་ཆོས་ཐམས་ཅད་དམིགས་པ་མེད་དོ་ཞེས་བྱ་བ་འདི་ནི་ཕུར་པའི་ཚིག་གོ། །</s>
  </p>
  <p id="633">
    <s id="633:1">གསོལ་པ། </s>
    <s id="633:2">བཅོམ་ལྡན་འདས་ཅིའི་སླད་དུ་དེ་ཕུར་པའི་ཚིག་ཅེས་བགྱི། </s>
  </p>
  <p id="634">
    <s id="634:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="634:2">འཇམ་དཔལ་ཆོས་ཐམས་ཅད་ནི་གནས་པ་མེད་ཅིང་རྟེན་པ་ཡང་མེད་པ་སྟེ། </s>
  </p>
  <p id="635">
    <s id="635:1">དེ་དག་ནི་དམིགས་པས་དབེན་པའི་ཕྱིར་</s>
    <s id="635:2">མི་དམིགས། </s>
  </p>
  <p id="636">
    <s id="636:1">རྣམ་པར་མི་དམིགས། </s>
  </p>
  <p id="637">
    <s id="637:1">མི་སྦྱོར་རྣམ་པར་མི་སྦྱོར་ཡོངས་སུ་མི་སྦྱོར་བ་སྟེ། </s>
  </p>
  <p id="638">
    <s id="638:1">དེའི་ཕྱིར་དེ་ནི་ཕུར་པའི་ཚིག་གོ། །</s>
  </p>
  <p id="639">
    <s id="639:1">འཇམ་དཔལ་ཆོས་ཐམས་ཅད་ནི་ལེན་པ་མེད་དོ་ཞེས་བྱ་བ་འདི་ནི་ཕུར་པའི་ཚིག་གོ། །</s>
  </p>
  <p id="640">
    <s id="640:1">གསོལ་པ། </s>
    <s id="640:2">བཅོམ་ལྡན་འདས་ཅིའི་སླད་དུ་དེ་ཕུར་པའི་ཚིག་ཅེས་བགྱི། </s>
  </p>
  <p id="641">
    <s id="641:1">བཅོམ་ལྡན་འདས་ཀྱིས་<ref folio="F.282.b"/>བཀའ་སྩལ་པ། </s>
    <s id="641:2">འཇམ་དཔལ་ཆོས་ཐམས་ཅད་ནི་ཆོས་ཀྱི་དབྱིངས་ལ་ཡང་དག་པར་ཞེན་པ་སྟེ། </s>
  </p>
  <p id="642">
    <s id="642:1">དེ་དག་ནི་མི་འདོར། </s>
  </p>
  <p id="643">
    <s id="643:1">མི་ལེན་མི་ཚོལ། </s>
  </p>
  <p id="644">
    <s id="644:1">མི་སྨོན་ཅིང་སྨོན་པ་ཡང་དག་པར་ཆད་པ། </s>
    <s id="644:2">རང་བཞིན་གྱིས་རྣམ་པར་ཞི་བ། </s>
    <s id="644:3">ནམ་མཁའ་དང་མཉམ་ཞིང་འདྲ་བ་སྟེ། </s>
  </p>
  <p id="645">
    <s id="645:1">དེའི་ཕྱིར་དེ་ནི་ཕུར་པའི་ཚིག་གོ །</s>
  </p>
  <p id="646">
    <s id="646:1">འཇམ་དཔལ་ཆོས་ཐམས་ཅད་ནི་ཉོན་མོངས་པ་མེད་ཅེས་བྱ་བ་འདི་ནི་ཕུར་པའི་ཚིག་གོ། །</s>
  </p>
  <p id="647">
    <s id="647:1">གསོལ་པ། </s>
    <s id="647:2">བཅོམ་ལྡན་འདས་ཅིའི་སླད་དུ་དེ་ཕུར་པའི་ཚིག་ཅེས་བགྱི། </s>
  </p>
  <p id="648">
    <s id="648:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="648:2">འཇམ་དཔལ་ཆོས་ཐམས་ཅད་ནི་དྲི་མ་མེད་པ་སྟེ། </s>
  </p>
  <p id="649">
    <s id="649:1">ཅིའང་མ་ཡིན་པ། དག་པ་འོད་གསལ་བ་སྟེ། </s>
  </p>
  <p id="650">
    <s id="650:1">ནམ་མཁའ་ཡོངས་སུ་དག་པའི་ཕྱིར་ཤིན་ཏུ་དག་པ། </s>
    <s id="650:2">ཉོན་མོངས་པ་མི་དམིགས་པའི་ཕྱིར་ཉོན་མོངས་པ་མེད་པ་སྟེ། </s>
  </p>
  <p id="651">
    <s id="651:1">དེའི་ཕྱིར་དེ་ནི་ཕུར་པའི་ཚིག་གོ། །</s>
  </p>
  <p id="652">
    <s id="652:1">འཇམ་དཔལ་ཆོས་ཐམས་ཅད་གཞི་མེད་པ་ཞེས་བྱ་བ་འདི་ནི་ཕུར་པའི་ཚིག་གོ། །</s>
  </p>
  <p id="653">
    <s id="653:1">གསོལ་པ། </s>
    <s id="653:2">བཅོམ་ལྡན་འདས་ཅིའི་སླད་དུ་དེ་ཕུར་པའི་ཚིག་ཅེས་བགྱི། </s>
  </p>
  <p id="654">
    <s id="654:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="654:2">འཇམ་དཔལ་ཆོས་ཐམས་ཅད་ནི་དངོས་པོ་མེད་ཅིང་དབང་དང་བྲལ་བས་དེ་དག་ལ་ཀུན་གཞི་མེད་པ་སྟེ། </s>
  </p>
  <p id="655">
    <s id="655:1">དེའི་ཕྱིར་དེ་ནི་ཕུར་པའི་ཚིག་གོ། །</s>
  </p>
  <p id="656">
    <s id="656:1">འཇམ་དཔལ་ཆོས་ཐམས་ཅད་ནི་བསླབ་པ་མེད་ཅེས་བྱ་བ་འདི་ནི་ཕུར་པའི་ཚིག་གོ། །</s>
  </p>
  <p id="657">
    <s id="657:1">གསོལ་པ། </s>
    <s id="657:2">བཅོམ་ལྡན་འདས་ཅིའི་སླད་དུ་དེ་ཕུར་པའི་ཚིག་ཅེས་བགྱི། </s>
  </p>
  <p id="658">
    <s id="658:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="658:2">འཇམ་དཔལ་ཆོས་ཐམས་ཅད་ནི་བསླབ་པ་དང་བྲལ་བ་སྟེ། </s>
  </p>
  <p id="659">
    <s id="659:1">དེ་དག་ནི་བསླབ་པར་བྱ་བ་མ་ཡིན། </s>
  </p>
  <p id="660">
    <s id="660:1">བསྒོམ་པར་བྱ་བ་མ་ཡིན། </s>
  </p>
  <p id="661">
    <s id="661:1">བསམ་པར་བྱ་བ་མ་ཡིན། </s>
  </p>
  <p id="662">
    <s id="662:1">ཡིད་ལ་བྱ་བ་མ་ཡིན། </s>
  </p>
  <p id="663">
    <s id="663:1">གནས་པར་བྱ་བ་མ་ཡིན། </s>
  </p>
  <p id="664">
    <s id="664:1">འགྲོ་བར་བྱ་བ་མ་ཡིན། </s>
  </p>
  <p id="665">
    <s id="665:1">ནན་ཏན་དུ་བྱ་བ་མ་ཡིན། </s>
  </p>
  <p id="666">
    <s id="666:1">ལོག་པའི་ནན་ཏན་དུ་བྱ་བ་མ་ཡིན། </s>
  </p>
  <p id="667">
    <s id="667:1">སྤང་བར་བྱ་བ་མ་ཡིན། </s>
  </p>
  <p id="668">
    <s id="668:1">མངོན་དུ་བྱ་བ་མ་ཡིན། </s>
  </p>
  <p id="669">
    <s id="669:1">བཤགས་པར་བྱ་བ་མ་ཡིན། </s>
  </p>
  <p id="670">
    <s id="670:1">རབ་ཏུ་བཤགས་པར་བྱ་བ་མ་ཡིན། </s>
  </p>
  <p id="671">
    <s id="671:1">དགོད་པར་བྱ་བ་མ་ཡིན། </s>
  </p>
  <p id="672">
    <s id="672:1">དགྲོལ་བར་བྱ་བ་མ་ཡིན། </s>
  </p>
  <p id="673">
    <s id="673:1">བརྗོད་པར་བྱ་བ་མ་ཡིན། </s>
  </p>
  <p id="674">
    <s id="674:1">སྨོས་པར་བྱ་བ་མ་ཡིན། </s>
  </p>
  <p id="675">
    <s id="675:1">གཟུང་བར་བྱ་བ་མ་ཡིན། </s>
  </p>
  <p id="676">
    <s id="676:1">གཏང་བར་བྱ་བ་མ་ཡིན། </s>
  </p>
  <p id="677">
    <s id="677:1">རབ་ཏུ་གཏང་བར་བྱ་བ་མ་ཡིན། </s>
  </p>
  <p id="678">
    <s id="678:1">ཡོངས་སུ་གཏང་བར་བྱ་བ་མ་ཡིན་ཏེ། </s>
  </p>
  <p id="679">
    <s id="679:1">དེ་ཅིའི་ཕྱིར་ཞེ་ན། </s>
    <s id="679:2">འཇམ་དཔལ་ཆོས་ཐམས་<ref folio="F.283.a"/>ཅད་ནི་ཤིན་ཏུ་བཏང་བ། རང་བཞིན་གྱིས་མ་བཟུང་བ། </s>
    <s id="679:3">རྟག་པར་བཏང་བ་སྟེ། </s>
  </p>
  <p id="680">
    <s id="680:1">དེ་དག་ནི་ཤེས་པས་ཁོང་དུ་ཆུད་པར་བྱ་བ་མ་ཡིན། </s>
  </p>
  <p id="681">
    <s id="681:1">མི་ཤེས་པས་ཁོང་དུ་ཆུད་པར་བྱ་བ་ཡང་མ་ཡིན་ཏེ། </s>
  </p>
  <p id="682">
    <s id="682:1">དེའི་ཕྱིར་དེ་ནི་ཕུར་པའི་ཚིག་གོ། །</s>
  </p>
  <p id="683">
    <s id="683:1">དེ་ནས་བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །</s>
  </p>
  <p id="684">
    <s id="684:1">བཅོམ་ལྡན་འདས་ཕུར་པའི་ཚིག་ལས་བརྩམས་ཏེ། </s>
  </p>
  <p id="685">
    <s id="685:1">བདག་ཀྱང་སྤོབས་པ་སྐྱེའོ། །</s>
  </p>
  <p id="686">
    <s id="686:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="686:2">འཇམ་དཔལ་ཁྱོད་ཀྱིས་སྤོབས་པ་སྐྱེད་ཅིག །</s>
  </p>
  <p id="687">
    <s id="687:1">འཇམ་དཔལ་གྱིས་གསོལ་པ། </s>
    <s id="687:2">བཅོམ་ལྡན་འདས་སེམས་ཅན་ཐམས་ཅད་བྱང་ཆུབ་ཐོབ་པའོ་ཞེས་བགྱི་བ་འདི་ནི་ཕུར་པའི་ཚིག་གོ། །</s>
  </p>
  <p id="688">
    <s id="688:1">བཀའ་སྩལ་པ། </s>
    <s id="688:2">འཇམ་དཔལ་ཅིའི་ཕྱིར་དེ་ཕུར་པའི་ཚིག་ཅེས་བྱ། </s>
  </p>
  <p id="689">
    <s id="689:1">འཇམ་དཔལ་གྱིས་གསོལ་པ། </s>
    <s id="689:2">བཅོམ་ལྡན་འདས་ཆོས་ཐམས་ཅད་ནི་ཐོབ་པ་མ་མཆིས་པ། ཡང་དག་པར་ཐོབ་པ་མ་མཆིས་པ། རྗེས་སུ་ཐོབ་པ་མ་མཆིས་པ། </s>
    <s id="689:3">ཐོབ་པར་བགྱི་བ་དང་བྲལ་བ། རྟོགས་པར་བགྱི་བ་མ་མཆིས་པ། མངོན་པར་རྟོགས་པར་བགྱི་བ་མ་མཆིས་པ་སྟེ། </s>
  </p>
  <p id="690">
    <s id="690:1">བཅོམ་ལྡན་འདས་དེའི་སླད་དུ་དེ་ནི་ཕུར་པའི་ཚིག་གོ། །</s>
  </p>
  <p id="691">
    <s id="691:1">བཅོམ་ལྡན་འདས་སེམས་ཅན་ཐམས་ཅད་ཐམས་ཅད་མཁྱེན་པ་ཉིད་ཐོབ་པའོ་ཞེས་བགྱི་བ་འདི་ནི་ཕུར་པའི་ཚིག་གོ། །</s>
  </p>
  <p id="692">
    <s id="692:1">བཀའ་སྩལ་པ། </s>
    <s id="692:2">འཇམ་དཔལ་ཅིའི་ཕྱིར་དེ་ཕུར་པའི་ཚིག་ཅེས་བྱ། </s>
  </p>
  <p id="693">
    <s id="693:1">འཇམ་དཔལ་གྱིས་གསོལ་པ། </s>
    <s id="693:2">བཅོམ་ལྡན་འདས་སེམས་ཅན་རྣམས་ནི་ཐམས་ཅད་ཀྱི་ཐམས་ཅད་དུ་མ་མཆིས་ལ་</s>
    <s id="693:3">ཐམས་ཅད་མཁྱེན་པ་ཉིད་ཀྱང་དངོས་པོ་མ་མཆིས་པའི་རྗེས་སུ་འབྲང་བ་སྟེ། </s>
  </p>
  <p id="694">
    <s id="694:1">དེའི་སླད་དུ་ཐམས་ཅད་མཁྱེན་པ་ཉིད་ཐོབ་པའོ་ཞེས་བགྱི་སྟེ། </s>
  </p>
  <p id="695">
    <s id="695:1">བཅོམ་ལྡན་འདས་ཐམས་ཅད་མཁྱེན་པ་ཉིད་ནི་སུ་ལ་ཡང་ཐོབ་པར་བགྱི་བའི་ཚུལ་གྱིས་ཉེ་བར་གནས་པ་མ་ལགས་སོ། །</s>
    <s id="695:2">དེ་ཅིའི་སླད་དུ་ཞེ་ན། </s>
  </p>
  <p id="696">
    <s id="696:1">བཅོམ་ལྡན་འདས་ཐམས་ཅད་མཁྱེན་པ་ཉིད་ནི་སེམས་ཅན་གྱི་རང་བཞིན་ཏེ། </s>
  </p>
  <p id="697">
    <s id="697:1">དེའི་སླད་དུ་དེ་ནི་ཕུར་པའི་ཚིག་གོ། །</s>
  </p>
  <p id="698">
    <s id="698:1">བཅོམ་ལྡན་འདས་སེམས་ཅན་ཐམས་ཅད་ནི་ཐམས་ཅད་མཁྱེན་པའི་ཡེ་ཤེས་དང་ལྡན་ནོ་ཞེས་བགྱི་བ་འདི་ནི་ཕུར་པའི་ཚིག་གོ། །</s>
  </p>
  <p id="699">
    <s id="699:1">བཀའ་སྩལ་པ། </s>
    <s id="699:2">འཇམ་དཔལ་ཅིའི་ཕྱིར་དེ་ཕུར་པའི་ཚིག་ཅེས་བྱ། </s>
  </p>
  <p id="700">
    <s id="700:1">འཇམ་དཔལ་གྱིས་གསོལ་པ། </s>
    <s id="700:2">བཅོམ་ལྡན་འདས་<ref folio="F.283.b"/>སེམས་ཅན་ཐམས་ཅད་ནི་ངོ་བོ་ཉིད་མ་མཆིས་ཤིང་</s>
    <s id="700:3">ངོ་བོ་ཉིད་དང་བྲལ་བ་སྟེ། </s>
  </p>
  <p id="701">
    <s id="701:1">ངོ་བོ་ཉིད་གཅིག་པའི་མཚན་ཉིད་པས། དེ་བཞིན་གཤེགས་པ་དང་མཉམ་པ་ཉིད་ཀྱི་རྗེས་སུ་མཆིས་པ། </s>
    <s id="701:2">ཐམས་ཅད་མཁྱེན་པའི་ཡེ་ཤེས་ཀྱི་རང་བཞིན་ཅན་ཏེ། </s>
  </p>
  <p id="702">
    <s id="702:1">དེའི་སླད་དུ་དེ་ནི་ཕུར་པའི་ཚིག་གོ། །</s>
  </p>
  <p id="703">
    <s id="703:1">བཅོམ་ལྡན་འདས་སེམས་ཅན་ཐམས་ཅད་བྱང་ཆུབ་ཀྱི་སྙིང་པོ་ཞེས་བགྱི་བ་འདི་ནི་ཕུར་པའི་ཚིག་གོ། །</s>
  </p>
  <p id="704">
    <s id="704:1">བཀའ་སྩལ་པ། </s>
    <s id="704:2">འཇམ་དཔལ་ཅིའི་ཕྱིར་དེ་ཕུར་པའི་ཚིག་ཅེས་བྱ། </s>
  </p>
  <p id="705">
    <s id="705:1">འཇམ་དཔལ་གྱིས་གསོལ་པ། </s>
    <s id="705:2">བཅོམ་ལྡན་འདས་བྱང་ཆུབ་ཀྱི་སྙིང་པོ་ཞེས་བགྱི་བའི་ཚིག་གི་དོན་ཅི་ལགས། </s>
    <s id="705:3">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="705:4">འཇམ་དཔལ་བྱང་ཆུབ་ཀྱི་སྙིང་པོ་ཞེས་བྱ་བ་ནི་ཆོས་ཐམས་ཅད་ཞི་བའི་སྙིང་པོའོ། །</s>
  </p>
  <p id="706">
    <s id="706:1">ཆོས་ཐམས་ཅད་སྐྱེ་བ་མེད་པའི་སྙིང་པོའོ། །</s>
  </p>
  <p id="707">
    <s id="707:1">ཆོས་ཐམས་ཅད་དངོས་པོ་མེད་པའི་སྙིང་པོའོ། །</s>
  </p>
  <p id="708">
    <s id="708:1">ཆོས་ཐམས་ཅད་གཟུང་དུ་མེད་པའི་སྙིང་པོའོ། །</s>
  </p>
  <p id="709">
    <s id="709:1">ཆོས་ཐམས་ཅད་ངོ་བོ་ཉིད་མེད་པའི་སྙིང་པོ་སྟེ། </s>
  </p>
  <p id="710">
    <s id="710:1">འཇམ་དཔལ་དེ་ནི་བྱང་ཆུབ་ཀྱི་སྙིང་པོའི་ཚིག་གི་དོན་ཏོ། །</s>
  </p>
  <p id="711">
    <s id="711:1">གསོལ་པ། </s>
    <s id="711:2">བཅོམ་ལྡན་འདས་འོ་ན་སེམས་ཅན་ཐམས་ཅད་སྙིང་པོ་དེ་དང་རྟག་པར་ལྡན་པ་མ་ལགས་སམ། </s>
    <s id="711:3">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="711:4">འཇམ་དཔལ་དེ་དེ་བཞིན་ནོ། །</s>
  </p>
  <p id="712">
    <s id="712:1">གསོལ་པ། </s>
    <s id="712:2">བཅོམ་ལྡན་འདས་དེ་ལྟར་རྣམ་གྲངས་དེས་ཀྱང་སེམས་ཅན་ཐམས་ཅད་ནི་བྱང་ཆུབ་ཀྱི་སྙིང་པོ་སྟེ། </s>
  </p>
  <p id="713">
    <s id="713:1">དེའི་སླད་དུ་དེ་ནི་ཕུར་པའི་ཚིག་གོ། །</s>
  </p>
  <p id="714">
    <s id="714:1">བཅོམ་ལྡན་འདས་སེམས་ཅན་ཐམས་ཅད་བཟོད་པ་ཐོབ་བོ་ཞེས་བགྱི་བ་འདི་ནི་ཕུར་པའི་ཚིག་གོ། །</s>
  </p>
  <p id="715">
    <s id="715:1">བཀའ་སྩལ་པ། </s>
    <s id="715:2">འཇམ་དཔལ་ཅིའི་ཕྱིར་དེ་ཕུར་པའི་ཚིག་ཅེས་བྱ། </s>
  </p>
  <p id="716">
    <s id="716:1">འཇམ་དཔལ་གྱིས་གསོལ་པ། </s>
    <s id="716:2">བཅོམ་ལྡན་འདས་སེམས་ཅན་ཐམས་ཅད་ནི་མི་ཟད་པའི་ཆོས་དང་མི་འགྲིབ་པའི་ཆོས་དང་། མི་སྐྱེ་བའི་ཆོས་ཅན་ཏེ། </s>
  </p>
  <p id="717">
    <s id="717:1">མིང་གི་མཚན་ཉིད་ཀྱིས་དབེན་པའི་བཟོད་པ་མཉམ་པ་ཉིད་ཀྱི་རྗེས་སུ་མཆིས་པས་</s>
    <s id="717:2">དེའི་སླད་དུ་དེ་ནི་ཕུར་པའི་ཚིག་གོ། །</s>
  </p>
  <p id="718">
    <s id="718:1">བཅོམ་ལྡན་འདས་སེམས་ཅན་ཐམས་ཅད་ཐོགས་པ་མེད་པའི་སྤོབས་པ་ཅན་ནོ་ཞེས་བགྱི་བ་འདི་ནི་ཕུར་པའི་ཚིག་གོ། །</s>
  </p>
  <p id="719">
    <s id="719:1">བཀའ་སྩལ་པ། </s>
    <s id="719:2">འཇམ་དཔལ་ཅིའི་ཕྱིར་དེ་ཕུར་པའི་ཚིག་ཅེས་བྱ། </s>
  </p>
  <p id="720">
    <s id="720:1">འཇམ་དཔལ་གྱིས་གསོལ་པ། </s>
    <s id="720:2">བཅོམ་ལྡན་འདས་སེམས་ཅན་ཐམས་ཅད་ཀྱིས་གང་ཅི་འང་རུང་སྟེ། </s>
  </p>
  <p id="721">
    <s id="721:1">གང་<ref folio="F.284.a"/>དང་གང་སྤོབས་པར་གྱུར་པ་དེ་དང་དེ་ནི་ཕྱོགས་བཅུ་ཀུན་ལ་འང་མ་མཆིས་ཏེ། </s>
  </p>
  <p id="722">
    <s id="722:1">བཅོམ་ལྡན་འདས་སེམས་ཅན་ཐམས་ཅད་སྒྲིབ་པ་མ་མཆིས་པ་མཉམ་པ་ཉིད་ཀྱི་རྗེས་སུ་མཆིས་ཤིང་དབེན་ལ་རང་གི་མཚན་ཉིད་ལ་</s>
    <s id="722:2">གནས་པས་</s>
    <s id="722:3">དེ་ལྟར་དེ་དག་མ་མཆིས་པ་ལགས་ཏེ། </s>
  </p>
  <p id="723">
    <s id="723:1">བཅོམ་ལྡན་འདས་རྣམ་གྲངས་དེའི་སླད་དུ་དེ་ནི་ཕུར་པའི་ཚིག་གོ །</s>
  </p>
  <p id="724">
    <s id="724:1">བཅོམ་ལྡན་འདས་སེམས་ཅན་ཐམས་ཅད་གཟུངས་ཐོབ་བོ་ཞེས་བགྱི་བ་འདི་ནི་ཕུར་པའི་ཚིག་གོ། །</s>
  </p>
  <p id="725">
    <s id="725:1">བཀའ་སྩལ་པ། </s>
    <s id="725:2">འཇམ་དཔལ་ཅིའི་ཕྱིར་དེ་ཕུར་པའི་ཚིག་ཅེས་བྱ། </s>
  </p>
  <p id="726">
    <s id="726:1">འཇམ་དཔལ་གྱིས་གསོལ་པ། </s>
    <s id="726:2">བཅོམ་ལྡན་འདས་སེམས་ཅན་ཐམས་ཅད་ནི་སེམས་ཅན་གྱི་འདུ་ཤེས་ཅན་ཏེ། </s>
  </p>
  <p id="727">
    <s id="727:1">ཡང་དག་པ་མ་ལགས་པར་ཡོངས་སུ་བརྟགས་པའི་ཕྱིན་ཅི་ལོག་གི་རྟོག་པས་མཚན་མར་འཛིན་པའི་སླད་དུ། </s>
    <s id="727:2">གཟུགས་དང་། སྒྲ་དང་། དྲི་དང་། རོ་དང་། རེག་རྣམས་འཛིན་པས་</s>
    <s id="727:3">དེའི་སླད་དུ་དེ་ནི་ཕུར་པའི་ཚིག་གོ། །</s>
  </p>
  <p id="728">
    <s id="728:1">བཅོམ་ལྡན་འདས་སེམས་ཅན་ཐམས་ཅད་བྱམས་པའི་སེམས་དང་ལྡན་ནོ་ཞེས་བགྱི་བ་འདི་ནི་ཕུར་པའི་ཚིག་གོ། །</s>
  </p>
  <p id="729">
    <s id="729:1">བཀའ་སྩལ་པ། </s>
    <s id="729:2">འཇམ་དཔལ་ཅིའི་ཕྱིར་དེ་ཕུར་པའི་ཚིག་ཅེས་བྱ། </s>
  </p>
  <p id="730">
    <s id="730:1">འཇམ་དཔལ་གྱིས་གསོལ་པ། </s>
    <s id="730:2">བཅོམ་ལྡན་འདས་སེམས་ཅན་ཐམས་ཅད་ནི་སེམས་ཅན་མ་མཆིས་པ་སྟེ། </s>
  </p>
  <p id="731">
    <s id="731:1">རང་བཞིན་གྱིས་གནོད་སེམས་མ་མཆིས་ཤིང་། </s>
    <s id="731:2">གནོད་སེམས་དང་བྱམས་པ་རྟག་ཏུ་མ་མཆིས་པ་མཉམ་པ་ཉིད་ཐོབ་པས་</s>
    <s id="731:3">དེའི་སླད་དུ་དེ་ནི་ཕུར་པའི་ཚིག་གོ། །</s>
  </p>
  <p id="732">
    <s id="732:1">བཅོམ་ལྡན་འདས་སེམས་ཅན་ཐམས་ཅད་སྙིང་རྗེ་ཆེན་པོ་དང་ལྡན་ནོ་ཞེས་བགྱི་བ་འདི་ནི་ཕུར་པའི་ཚིག་གོ། །</s>
  </p>
  <p id="733">
    <s id="733:1">བཀའ་སྩལ་པ། </s>
    <s id="733:2">འཇམ་དཔལ་ཅིའི་ཕྱིར་དེ་ཕུར་པའི་ཚིག་ཅེས་བྱ། </s>
  </p>
  <p id="734">
    <s id="734:1">འཇམ་དཔལ་གྱིས་གསོལ་པ། </s>
    <s id="734:2">བཅོམ་ལྡན་འདས་སེམས་ཅན་ཐམས་ཅད་ནི་མ་བཅོས་མ་བགྱིས་པའི་སྙིང་རྗེ་ཅན་ཏེ། </s>
  </p>
  <p id="735">
    <s id="735:1">དེ་བཞིན་གཤེགས་པའི་མཉམ་པ་ཉིད་ལས་མ་འདས་པ་སྙིང་རྗེ་ཆེན་པོའི་ངོ་བོ་ཉིད་དང་ལྡན་པས། </s>
    <s id="735:2">དེའི་སླད་དུ་དེ་ནི་ཕུར་པའི་ཚིག་གོ། །</s>
  </p>
  <p id="736">
    <s id="736:1">བཅོམ་ལྡན་འདས་སེམས་ཅན་ཐམས་ཅད་ནི་ཏིང་ངེ་འཛིན་དང་ལྡན་ནོ་ཞེས་བགྱི་བ་འདི་ནི་ཕུར་པའི་ཚིག་གོ། །</s>
  </p>
  <p id="737">
    <s id="737:1">བཀའ་སྩལ་པ། </s>
    <s id="737:2">འཇམ་དཔལ་ཅིའི་ཕྱིར་དེ་ཕུར་པའི་ཚིག་ཅེས་བྱ། </s>
  </p>
  <p id="738">
    <s id="738:1">འཇམ་དཔལ་གྱིས་གསོལ་པ། </s>
    <s id="738:2">བཅོམ་ལྡན་འདས་སེམས་ཅན་ཐམས་ཅད་ནི་དམིགས་<ref folio="F.284.b"/>པས་དབེན་པའི་སླད་དུ་རང་བཞིན་དང་ལྡན་པ་སྟེ། </s>
  </p>
  <p id="739">
    <s id="739:1">བཅོམ་ལྡན་འདས་དམིགས་པ་གང་གིས་སེམས་ཅན་གང་གི་རྣམ་པར་ཤེས་པ་འབྱུང་བ་དེ་ནི་དམིགས་པ་དེ་ལ་མ་འཁྲུགས་པ་སྟེ། </s>
  </p>
  <p id="740">
    <s id="740:1">དེ་ཅིའི་སླད་དུ་ཞེ་ན། </s>
    <s id="740:2">བཅོམ་ལྡན་འདས་དམིགས་པའི་རྣམ་པར་ཤེས་པ་རྣམས་སྐད་ཅིག་མའི་སླད་དུ་སྟེ། </s>
  </p>
  <p id="741">
    <s id="741:1">དེའི་སླད་དུ་དེ་ནི་ཕུར་པའི་ཚིག་གོ། །</s>
  </p>
  <p id="742">
    <s id="742:1">བཅོམ་ལྡན་འདས་སངས་རྒྱས་ཐམས་ཅད་འདོད་ཆགས་དང་ལྡན་ནོ་ཞེས་བགྱི་བ་འདི་ནི་ཕུར་པའི་ཚིག་གོ། །</s>
  </p>
  <p id="743">
    <s id="743:1">བཀའ་སྩལ་པ། </s>
    <s id="743:2">འཇམ་དཔལ་ཅིའི་ཕྱིར་དེ་ཕུར་པའི་ཚིག་ཅེས་བྱ། </s>
  </p>
  <p id="744">
    <s id="744:1">འཇམ་དཔལ་གྱིས་གསོལ་པ། </s>
    <s id="744:2">བཅོམ་ལྡན་འདས་སངས་རྒྱས་ཐམས་ཅད་ནི་འདོད་ཆགས་དང་ལྡན་པ་སྟེ། </s>
  </p>
  <p id="745">
    <s id="745:1">འདོད་ཆགས་ཀྱི་ངོ་བོ་ཉིད་དང་ལྡན་ཞིང་རྗེས་སུ་རྟོགས་པས་མཉམ་པ་ཉིད་ལས་མ་འདས་ཏེ། </s>
  </p>
  <p id="746">
    <s id="746:1">དགྱེས་ཤིང་རབ་ཏུ་དགྱེས་ལ་རྣམ་པར་དགྱེས་ཏེ་ཉོན་མོངས་པ་མི་མངའ་བས་ན། </s>
  </p>
  <p id="747">
    <s id="747:1">བཅོམ་ལྡན་འདས་འདོད་ཆགས་ཉིད་ནི་བྱང་ཆུབ་སྟེ། </s>
  </p>
  <p id="748">
    <s id="748:1">དེ་ཅིའི་སླད་དུ་ཞེ་ན། </s>
    <s id="748:2">བཅོམ་ལྡན་འདས་འདོད་ཆགས་ཀྱི་ངོ་བོ་ཉིད་རྗེས་སུ་རྟོགས་པས་བྱང་ཆུབ་ཅེས་བགྱི་སྟེ། </s>
  </p>
  <p id="749">
    <s id="749:1">དེའི་སླད་དུ་དེ་ནི་ཕུར་པའི་ཚིག་གོ། །</s>
  </p>
  <p id="750">
    <s id="750:1">བཅོམ་ལྡན་འདས་སངས་རྒྱས་བཅོམ་ལྡན་འདས་རྣམས་ནི་ཞེ་སྡང་དང་ལྡན་པའོ་ཞེས་བགྱི་བ་འདི་ནི་ཕུར་པའི་ཚིག་གོ། །</s>
  </p>
  <p id="751">
    <s id="751:1">བཀའ་སྩལ་པ། </s>
    <s id="751:2">འཇམ་དཔལ་ཅིའི་ཕྱིར་དེ་ཕུར་པའི་ཚིག་ཅེས་བྱ། </s>
  </p>
  <p id="752">
    <s id="752:1">འཇམ་དཔལ་གྱིས་གསོལ་པ། </s>
    <s id="752:2">བཅོམ་ལྡན་འདས་སངས་རྒྱས་བཅོམ་ལྡན་འདས་རྣམས་ནི་ཞེ་སྡང་མཉམ་པ་ཉིད་ལ་བཞུགས་ཤིང་། </s>
    <s id="752:3">འདུ་བྱེད་ཐམས་ཅད་ཀྱི་སྐྱོན་ཡང་དག་པར་སྟོན་པ་སྟེ། </s>
  </p>
  <p id="753">
    <s id="753:1">ཞེ་སྡང་གི་ངོ་བོ་ཉིད་རྗེས་སུ་རྟོགས་པས་ཞེ་སྡང་དང་ལྡན་པ་ཞེས་བགྱི་སྟེ། </s>
  </p>
  <p id="754">
    <s id="754:1">དེའི་སླད་དུ་དེ་ནི་ཕུར་པའི་ཚིག་གོ། །</s>
  </p>
  <p id="755">
    <s id="755:1">བཅོམ་ལྡན་འདས་སངས་རྒྱས་བཅོམ་ལྡན་འདས་རྣམས་ནི་གཏི་མུག་དང་ལྡན་ནོ་ཞེས་བགྱི་བ་འདི་ནི་ཕུར་པའི་ཚིག་གོ། །</s>
  </p>
  <p id="756">
    <s id="756:1">བཀའ་སྩལ་པ། </s>
    <s id="756:2">འཇམ་དཔལ་ཅིའི་ཕྱིར་དེ་ཕུར་པའི་ཚིག་ཅེས་བྱ། </s>
  </p>
  <p id="757">
    <s id="757:1">འཇམ་དཔལ་གྱིས་གསོལ་པ། </s>
    <s id="757:2">བཅོམ་ལྡན་འདས་སངས་རྒྱས་བཅོམ་ལྡན་འདས་རྣམས་ནི་གཏི་མུག་གི་ངོ་བོ་ཉིད་རྗེས་སུ་རྟོགས་པས། </s>
    <s id="757:3">གཏི་མུག་མཉམ་པ་ཉིད་ལ་བཞུགས་ཤིང་མིང་ཐམས་ཅད་ལས་འགྲེལ་པ་སྟེ། </s>
  </p>
  <p id="758">
    <s id="758:1">དེའི་སླད་དུ་དེ་ནི་ཕུར་པའི་ཚིག་གོ། །</s>
  </p>
  <p id="759">
    <s id="759:1">བཅོམ་ལྡན་འདས་སངས་རྒྱས་བཅོམ་ལྡན་འདས་རྣམས་འཇིག་ཚོགས་དང་ལྡན་ནོ་<ref folio="F.285.a"/>ཞེས་བགྱི་བ་འདི་ནི་ཕུར་པའི་ཚིག་གོ། །</s>
  </p>
  <p id="760">
    <s id="760:1">བཀའ་སྩལ་པ། </s>
    <s id="760:2">འཇམ་དཔལ་ཅིའི་ཕྱིར་དེ་ཕུར་པའི་ཚིག་ཅེས་བྱ། </s>
  </p>
  <p id="761">
    <s id="761:1">འཇམ་དཔལ་གྱིས་གསོལ་པ། </s>
    <s id="761:2">བཅོམ་ལྡན་འདས་སངས་རྒྱས་བཅོམ་ལྡན་འདས་རྣམས་ནི་འཇིག་ཚོགས་ལ་བཞུགས་པ་སྟེ། </s>
  </p>
  <p id="762">
    <s id="762:1">འཇིག་ཚོགས་མི་སྐྱེ་མི་འབྱུང་བར་ཐུགས་སུ་ཆུད་པས་</s>
    <s id="762:2">ཆོས་ཐམས་ཅད་ཀྱིས་རྒྱས་པར་མི་འགྱུར། </s>
  </p>
  <p id="763">
    <s id="763:1">རྣམ་པར་རྒྱས་པར་མི་འགྱུར། </s>
  </p>
  <p id="764">
    <s id="764:1">ཡོངས་སུ་རྒྱས་པར་མི་འགྱུར་ཏེ། </s>
  </p>
  <p id="765">
    <s id="765:1">མི་བཞུགས་པའི་ཚུལ་གྱིས་བཞུགས་པས་</s>
    <s id="765:2">དེའི་སླད་དུ་དེ་ནི་ཕུར་པའི་ཚིག་གོ། །</s>
  </p>
  <p id="766">
    <s id="766:1">བཅོམ་ལྡན་འདས་སངས་རྒྱས་བཅོམ་ལྡན་འདས་རྣམས་ལོག་པར་ལྟ་བ་དང་ལྡན་ནོ་ཞེས་བགྱི་བ་འདི་ནི་ཕུར་པའི་ཚིག་གོ། །</s>
  </p>
  <p id="767">
    <s id="767:1">བཀའ་སྩལ་པ། </s>
    <s id="767:2">འཇམ་དཔལ་ཅིའི་ཕྱིར་དེ་ཕུར་པའི་ཚིག་ཅེས་བྱ། </s>
  </p>
  <p id="768">
    <s id="768:1">འཇམ་དཔལ་གྱིས་གསོལ་པ། </s>
    <s id="768:2">བཅོམ་ལྡན་འདས་སངས་རྒྱས་བཅོམ་ལྡན་འདས་རྣམས་ནི་འདུས་བྱས་ལོག་པར་ཡང་དག་པར་སྟོན་ཅིང་། </s>
    <s id="768:3">འདུས་བྱས་ཡང་དག་པ་མ་ལགས་པར་ཡང་དག་པར་སྟོན། </s>
  </p>
  <p id="769">
    <s id="769:1">འདུས་བྱས་ནོར་བར་ཡང་དག་པར་སྟོན་པ་སྟེ། </s>
  </p>
  <p id="770">
    <s id="770:1">ལོག་པར་ལྟ་བའི་ངོ་བོ་ཉིད་མཚན་ཉིད་ཀྱིས་མཉམ་པ་ཉིད་ཐུགས་སུ་ཆུད་པས། </s>
    <s id="770:2">འདུས་བྱས་ཐམས་ཅད་གསོབ་གསོག་སྟེ། </s>
  </p>
  <p id="771">
    <s id="771:1">བརྫུན་པ་སླུ་བའི་ཆོས་ཅན་དུ་སྟོན་པ་མཛད་པས། </s>
    <s id="771:2">དེའི་སླད་དུ་དེ་ནི་ཕུར་པའི་ཚིག་གོ། །</s>
  </p>
  <p id="772">
    <s id="772:1">བཅོམ་ལྡན་འདས་སངས་རྒྱས་བཅོམ་ལྡན་འདས་རྣམས་ཀྱིས་ཕྱིན་ཅི་ལོག་ལ་གནས་ཏེ། </s>
  </p>
  <p id="773">
    <s id="773:1">བྱང་ཆུབ་བརྙེས་སོ་ཞེས་བགྱི་བ་དང་། </s>
    <s id="773:2">སངས་རྒྱས་བཅོམ་ལྡན་འདས་རྣམས་ཀྱིས་སྒྲིབ་པ་ལ་གནས་འདོད་པའི་ཡོན་ཏན་ལྔ་ལ་གནས། </s>
  </p>
  <p id="774">
    <s id="774:1">འདོད་ཆགས་ལ་གནས། </s>
  </p>
  <p id="775">
    <s id="775:1">ཞེ་སྡང་ལ་གནས། </s>
  </p>
  <p id="776">
    <s id="776:1">གཏི་མུག་ལ་གནས་ཏེ་བྱང་ཆུབ་བརྙེས་སོ་ཞེས་བགྱི་བ་</s>
    <s id="776:2">འདི་ནི་ཕུར་པའི་ཚིག་གོ། །</s>
  </p>
  <p id="777">
    <s id="777:1">བཀའ་སྩལ་པ། </s>
    <s id="777:2">འཇམ་དཔལ་ཅིའི་ཕྱིར་དེ་ཕུར་པའི་ཚིག་ཅེས་བྱ། </s>
  </p>
  <p id="778">
    <s id="778:1">འཇམ་དཔལ་གྱིས་གསོལ་པ། </s>
    <s id="778:2">བཅོམ་ལྡན་འདས་གནས་ཞེས་བགྱི་བ་འདི་ནི་ལོག་པར་གནས་པའི་ཚིག་གོ། །</s>
  </p>
  <p id="779">
    <s id="779:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="779:2">འཇམ་དཔལ་ལོག་པར་གནས་པ་ཞེས་བྱ་བའི་ཚིག་གི་དོན་ཅི། </s>
    <s id="779:3">འཇམ་དཔལ་གྱིས་གསོལ་པ། </s>
    <s id="779:4">བཅོམ་ལྡན་འདས་ལོག་པར་གནས་པ་སྨད་པར་གནས་པ། གཡོ་བ་རབ་ཏུ་གཡོ་བ་ཞེས་བགྱི་བ་འདི་ནི། སོ་སོའི་སྐྱེ་བོ་རྣམས་ཀྱི་ཚིག་བླ་དགས་ཏེ། </s>
  </p>
  <p id="780">
    <s id="780:1">སངས་རྒྱས་བཅོམ་ལྡན་འདས་རྣམས་<ref folio="F.285.b"/>ནི་འདོད་ཆགས་མཉམ་པ་ཉིད་དང་། ཞེ་སྡང་མཉམ་པ་ཉིད་དང་། གཏི་མུག་མཉམ་པ་ཉིད་དང་། འདོད་པའི་ཡོན་ཏན་ལྔ་མཉམ་པ་ཉིད་དང་། སྒྲིབ་པ་མཉམ་པ་ཉིད་དང་། ཕྱིན་ཅི་ལོག་མཉམ་པ་ཉིད་ལ་ཡང་དག་པར་བཞུགས་ཤིང་ལེགས་པར་བཞུགས་པ་སྟེ། </s>
  </p>
  <p id="781">
    <s id="781:1">དེ་དག་ནི་འདོད་ཆགས་ཀྱི་ངོ་བོ་ཉིད་ཀྱི་གནས་ན་བཞུགས་བཞིན་དུ། </s>
    <s id="781:2">བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ། །</s>
  </p>
  <p id="782">
    <s id="782:1">ཞེ་སྡང་གི་ངོ་བོ་ཉིད་ཀྱི་གནས་ན་བཞུགས། </s>
  </p>
  <p id="783">
    <s id="783:1">གཏི་མུག་གི་ངོ་བོ་ཉིད་ཀྱི་གནས་ན་བཞུགས། </s>
  </p>
  <p id="784">
    <s id="784:1">འདོད་པའི་ཡོན་ཏན་ལྔའི་ངོ་བོ་ཉིད་ཀྱི་གནས་ན་བཞུགས། </s>
  </p>
  <p id="785">
    <s id="785:1">སྒྲིབ་པའི་ངོ་བོ་ཉིད་ཀྱི་གནས་ན་བཞུགས། </s>
  </p>
  <p id="786">
    <s id="786:1">ཕྱིན་ཅི་ལོག་གི་ངོ་བོ་ཉིད་ཀྱི་གནས་ན་བཞུགས་བཞིན་དུ། </s>
    <s id="786:2">བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་འཚང་རྒྱའོ། །</s>
  </p>
  <p id="787">
    <s id="787:1">དེ་སྐད་ཅེས་གསོལ་པ་དང་། </s>
    <s id="787:2">བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="788">
    <s id="788:1">འཇམ་དཔལ་ཁྱོད་ལ་གལ་ཏེ་ལ་ལ་ཞིག་གིས་འདི་སྐད་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་མི་དགེ་བའི་ཆོས་ཐམས་ཅད་སྤངས་པ། དགེ་བའི་ཆོས་ཐམས་ཅད་དང་ལྡན་པའོ་ཞེས་ཟེར་ཞིང་དེ་སྐད་ཅེས་འདྲི་ན། </s>
  </p>
  <p id="789">
    <s id="789:1">ལན་ཅི་སྐད་ཅེས་གདབ། </s>
    <s id="789:2">གསོལ་པ། </s>
    <s id="789:3">བཅོམ་ལྡན་འདས་གལ་ཏེ་ལ་ལ་ཞིག་གིས་བདག་ལ་དེ་སྐད་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་མི་དགེ་བའི་ཆོས་ཐམས་ཅད་སྤངས་པ། དགེ་བའི་ཆོས་ཐམས་ཅད་དང་ལྡན་པའོ་ཞེས་མཆི་ན། </s>
  </p>
  <p id="790">
    <s id="790:1">བཅོམ་ལྡན་འདས་དེ་སྐད་ཅེས་འདྲི་བ་</s>
    <s id="790:2">དེ་ལ་བདག་གིས་འདི་སྐད་བགྱི་སྟེ། </s>
  </p>
  <p id="791">
    <s id="791:1">རེ་ཤིག་དགེ་བའི་བཤེས་གཉེན་དག་ལ་རིམ་གྲོ་གྱིས་ཤིག །</s>
    <s id="791:2">རྣལ་འབྱོར་ལ་བརྩོན་པར་གྱིས་ཤིག །</s>
    <s id="791:3">ཆོས་གང་ལ་ཡང་སྦྱར་བ་དང་། དབྱེ་བ་མ་བྱེད་ཅིག །</s>
  </p>
  <p id="792">
    <s id="792:1">གཟུང་བ་དང་། གཏང་བར་མ་བྱེད་ཅིག །</s>
  </p>
  <p id="793">
    <s id="793:1">དམིགས་པ་དང་། རྣམ་པར་དམིགས་པར་མ་བྱེད་ཅིག །</s>
  </p>
  <p id="794">
    <s id="794:1">བཏང་སྙོམས་དང་། སྤོང་བར་མ་བྱེད་ཅིག །</s>
  </p>
  <p id="795">
    <s id="795:1">ཚོལ་བ་དང་། སྨོན་པར་མ་བྱེད་ཅིག །</s>
  </p>
  <p id="796">
    <s id="796:1">ཆོས་གང་ལ་ཡང་རབ་ཅེའམ། ཐ་མ་ཞེའམ། མཆོག་ཅེས་བྱ་བར་ཡང་དག་པར་རྗེས་སུ་མ་ལྟ་ཤིག་དང་། </s>
    <s id="796:2">དེའི་འོག་ཏུ་དེ་བཞིན་གཤེགས་པའི་ཡུལ་ཤེས་པར་འགྱུར་རོ། །</s>
  </p>
  <p id="797">
    <s id="797:1">དེ་བཞིན་གཤེགས་པའི་<ref folio="F.286.a"/>ཡུལ་ནི་བསམ་གྱིས་མི་ཁྱབ་པ་སྟེ། </s>
  </p>
  <p id="798">
    <s id="798:1">ཡུལ་དང་བྲལ་ཞིང་ཡུལ་མེད་པ། </s>
    <s id="798:2">ཡུལ་ཐམས་ཅད་དང་ཡང་དག་པར་བྲལ་བ། </s>
    <s id="798:3">ཆོས་ཡང་དག་པར་ཆད་པའོ་ཞེས་བགྱིའོ། །</s>
  </p>
  <p id="799">
    <s id="799:1">བཀའ་སྩལ་པ། </s>
    <s id="799:2">འཇམ་དཔལ་ཁྱོད་ཀྱིས་དེ་སྐད་ཅེས་ལུང་བསྟན་ན་ཅི་ཞིག་ལུང་བསྟན་པར་འགྱུར། </s>
  </p>
  <p id="800">
    <s id="800:1">གསོལ་པ། </s>
    <s id="800:2">བཅོམ་ལྡན་འདས་བདག་གིས་དེ་སྐད་ཅེས་ལུང་བསྟན་པས་ཆོས་གང་ཡང་ལུང་བསྟན་པར་གྱུར་པ་མ་མཆིས་སོ། །</s>
  </p>
  <p id="801">
    <s id="801:1">བཅོམ་ལྡན་འདས་དེ་བཞིན་གཤེགས་པ་བཅོམ་ལྡན་འདས་ཀྱིས་བྱང་ཆུབ་ཀྱི་སྙིང་པོ་ལ་བཞུགས་པའི་ཚེ། ཆོས་ལ་ལའི་སྐྱེ་བའམ་འགག་པ་གང་ཡང་གཟིགས་སམ། </s>
    <s id="801:2">བཀའ་སྩལ་པ། </s>
    <s id="801:3">འཇམ་དཔལ་དེ་ནི་མ་ཡིན་ནོ། །</s>
  </p>
  <p id="802">
    <s id="802:1">འཇམ་དཔལ་གྱིས་གསོལ་པ། </s>
    <s id="802:2">བཅོམ་ལྡན་འདས་ཆོས་གང་མ་སྐྱེས་ཤིང་མ་བྱུང་ལ། དགེ་བའི་ཆོས་དང་ལྡན་པའང་མ་ལགས། མི་དགེ་བའི་ཆོས་དང་ལྡན་པའང་མ་ལགས་པ་དེ་ལ་ཡོངས་སུ་ཤེས་པར་བགྱི་བ་ནི་གང་ཞིག་མཆིས། </s>
  </p>
  <p id="803">
    <s id="803:1">སྤང་བ་ནི་ཅི་ཞིག་མཆིས། </s>
  </p>
  <p id="804">
    <s id="804:1">བསྒོམ་པ་ནི་གང་ཞིག་མཆིས། </s>
  </p>
  <p id="805">
    <s id="805:1">མངོན་དུ་བགྱི་བ་ནི་གང་ཞིག་མཆིས། </s>
  </p>
  <p id="806">
    <s id="806:1">མངོན་པར་རྟོགས་པར་བགྱི་བ་ཡང་གང་ཞིག་མཆིས། </s>
  </p>
  <p id="807">
    <s id="807:1">དེ་ནས་སྟེང་གི་བར་སྣང་ལས་ལྷའི་བུ་སྟོང་ཕྲག་བཅུས། </s>
  </p>
  <p id="808">
    <s id="808:1">དེ་བཞིན་གཤེགས་པ་དང་། འཇམ་དཔལ་གཞོན་ནུར་གྱུར་པ་ལ་ལྷ་རྫས་ཀྱི་མེ་ཏོག་ཨུད་པ་ལ་དང་། ཀུ་མུ་ད་དང་། པུན་ད་རཱི་ཀ་དང་། མན་དཱ་ར་བ་དང་། མན་དཱ་ར་བ་ཆེན་པོ་དང་། མཉྫུ་ཤི་ཀ་དང་། མཉྫུ་ཤི་ཀ་ཆེན་པོ་མང་པོས་མངོན་པར་གཏོར། </s>
  </p>
  <p id="809">
    <s id="809:1">རབ་ཏུ་གཏོར་ནས། </s>
  </p>
  <p id="810">
    <s id="810:1">བཅོམ་ལྡན་འདས་དང་། འཇམ་དཔལ་གཞོན་ནུར་གྱུར་པའི་ཞབས་ལ་ཕྱག་འཚལ་ཞིང་འདི་སྐད་ཀྱི་ཚིག་བརྗོད་པར་གྱུར་ཏེ། </s>
  </p>
  <p id="811">
    <s id="811:1">བཅོམ་ལྡན་འདས་འདི་ནི་ཆགས་པ་མ་མཆིས་པའི་དཔལ་ཏེ། </s>
  </p>
  <p id="812">
    <s id="812:1">དེ་ནི་འཇམ་དཔལ་ལོ། །</s>
  </p>
  <p id="813">
    <s id="813:1">བཅོམ་ལྡན་འདས་འདི་ནི་མི་གཉིས་པའི་དཔལ་ཏེ། </s>
  </p>
  <p id="814">
    <s id="814:1">དེ་ནི་འཇམ་དཔལ་ལོ། །</s>
  </p>
  <p id="815">
    <s id="815:1">བཅོམ་ལྡན་འདས་འདི་ནི་དངོས་པོ་མ་མཆིས་པའི་དཔལ་ཏེ། </s>
  </p>
  <p id="816">
    <s id="816:1">དེ་ནི་འཇམ་དཔལ་ལོ། །</s>
  </p>
  <p id="817">
    <s id="817:1">བཅོམ་ལྡན་འདས་འདི་ནི་ཉོན་མོངས་པ་མ་མཆིས་པའི་དཔལ་ཏེ། </s>
  </p>
  <p id="818">
    <s id="818:1">དེ་ནི་འཇམ་དཔལ་ལོ། །</s>
  </p>
  <p id="819">
    <s id="819:1">བཅོམ་ལྡན་འདས་འདི་ནི་དེ་བཞིན་ཉིད་ཀྱི་དཔལ་ཏེ། </s>
  </p>
  <p id="820">
    <s id="820:1">དེ་ནི་འཇམ་དཔལ་ལོ། །</s>
  </p>
  <p id="821">
    <s id="821:1">བཅོམ་ལྡན་འདས་འདི་ནི་མ་ནོར་བ་དེ་བཞིན་ཉིད་ཀྱི་དཔལ་ཏེ། </s>
  </p>
  <p id="822">
    <s id="822:1">དེ་ནི་འཇམ་དཔལ་ལོ། །</s>
  </p>
  <p id="823">
    <s id="823:1">བཅོམ་ལྡན་<ref folio="F.286.b"/>འདས་འདི་ནི་ཆོས་ཀྱི་དབྱིངས་ཀྱི་དཔལ་ཏེ། </s>
  </p>
  <p id="824">
    <s id="824:1">དེ་ནི་འཇམ་དཔལ་ལོ། །</s>
  </p>
  <p id="825">
    <s id="825:1">བཅོམ་ལྡན་འདས་འདི་ནི་ཡང་དག་པའི་མཐའི་དཔལ་ཏེ། </s>
  </p>
  <p id="826">
    <s id="826:1">དེ་ནི་འཇམ་དཔལ་ལོ། །</s>
  </p>
  <p id="827">
    <s id="827:1">བཅོམ་ལྡན་འདས་འདི་ནི་དམ་པའི་དཔལ་ཏེ། </s>
  </p>
  <p id="828">
    <s id="828:1">དེ་ནི་འཇམ་དཔལ་ལོ། །</s>
  </p>
  <p id="829">
    <s id="829:1">བཅོམ་ལྡན་འདས་འདི་ནི་མཆོག་གི་དཔལ་ཏེ། </s>
  </p>
  <p id="830">
    <s id="830:1">དེ་ནི་འཇམ་དཔལ་ལོ། །</s>
  </p>
  <p id="831">
    <s id="831:1">བཅོམ་ལྡན་འདས་འདི་ནི་ཕུལ་གྱི་དཔལ་ཏེ། </s>
  </p>
  <p id="832">
    <s id="832:1">དེ་ནི་འཇམ་དཔལ་ལོ། །</s>
  </p>
  <p id="833">
    <s id="833:1">བཅོམ་ལྡན་འདས་འདི་ནི་བླ་ན་མ་མཆིས་པའི་དཔལ་ཏེ། </s>
  </p>
  <p id="834">
    <s id="834:1">དེ་ནི་འཇམ་དཔལ་ལོ། །</s>
  </p>
  <p id="835">
    <s id="835:1">དེ་སྐད་ཅེས་སྨྲས་པ་དང་། </s>
    <s id="835:2">འཇམ་དཔལ་གཞོན་ནུར་གྱུར་པས་ལྷའི་བུ་དེ་དག་ལ་འདི་སྐད་ཅེས་སྨྲས་སོ། །</s>
  </p>
  <p id="836">
    <s id="836:1">ལྷའི་བུ་དག་ཆོག་གིས་བདག་ལ་མ་རྟོག་རྣམ་པར་མ་རྟོག་ཤིག །</s>
    <s id="836:2">ཁོ་བོས་ནི་ཆོས་གང་ཡང་དམ་པ་ཞེས་བྱ་བའམ། མཆོག་ཅེས་བྱ་བའམ། ཕུལ་ཞེས་བྱ་བ་དེ་ལྟ་བུ་ཡང་དག་པར་རྗེས་སུ་མ་མཐོང་ངོ་། །</s>
  </p>
  <p id="837">
    <s id="837:1">ལྷའི་བུ་དག་ཁོ་བོ་ནི་འདོད་ཆགས་ཀྱི་དཔལ་ཏེ། </s>
  </p>
  <p id="838">
    <s id="838:1">དེའི་ཕྱིར་ཁོ་བོ་འཇམ་དཔལ་ལོ། །</s>
  </p>
  <p id="839">
    <s id="839:1">ཁོ་བོ་ནི་ཞེ་སྡང་གི་དཔལ་ཏེ། </s>
  </p>
  <p id="840">
    <s id="840:1">དེའི་ཕྱིར་ཁོ་བོ་འཇམ་དཔལ་ལོ། །</s>
  </p>
  <p id="841">
    <s id="841:1">ཁོ་བོ་ནི་གཏི་མུག་གི་དཔལ་ཏེ། </s>
  </p>
  <p id="842">
    <s id="842:1">དེའི་ཕྱིར་ཁོ་བོ་འཇམ་དཔལ་ལོ། །</s>
  </p>
  <p id="843">
    <s id="843:1">ལྷའི་བུ་དག་ཁོ་བོ་ནི་འདོད་ཆགས་ལས་ཡོངས་སུ་འདས་པ་མ་ཡིན། </s>
  </p>
  <p id="844">
    <s id="844:1">ཞེ་སྡང་ལས་ཡོངས་སུ་འདས་པ་མ་ཡིན། </s>
  </p>
  <p id="845">
    <s id="845:1">གཏི་མུག་ལས་ཡོངས་སུ་འདས་པ་མ་ཡིན་ཏེ། </s>
  </p>
  <p id="846">
    <s id="846:1">ལྷའི་བུ་དག་བྱིས་པ་སོ་སོའི་སྐྱེ་བོ་དག་ནི་འདའ་ཞིང་ཡོངས་སུ་འདའ་བ་དང་། རྣམ་པར་འདའ་བ་དག་བྱེད་ཀྱི། </s>
    <s id="846:2">བྱང་ཆུབ་སེམས་དཔའ་རྣམས་ནི་ཆོས་གང་ལ་ཡང་འཕོ་བའམ། འགྲོ་བའམ། འདའ་བ་མེད་དོ། །</s>
  </p>
  <p id="847">
    <s id="847:1">ལྷའི་བུ་རྣམས་ཀྱིས་སྨྲས་པ། </s>
    <s id="847:2">འཇམ་དཔལ་འོ་ན་བྱང་ཆུབ་སེམས་དཔའ་རྣམས་སངས་རྒྱས་ཀྱི་ཆོས་རྣམས་རྣམ་པར་མི་གནོན་ཏམ། </s>
    <s id="847:3">ས་བཅུ་རྗེས་སུ་མི་གནོན་ཏམ། </s>
    <s id="847:4">འཇམ་དཔལ་གྱིས་སྨྲས་པ། </s>
    <s id="847:5">ལྷའི་བུ་དག་དེ་</s>
  </p>
  <p id="848">
    <s id="848:1">ཇི་སྙམ་དུ་སེམས། </s>
    <s id="848:2">སྒྱུ་མས་སྤྲུལ་པའི་སེམས་དང་སེམས་ལས་བྱུང་བ་དག་སངས་རྒྱས་ཀྱི་ཆོས་རྣམ་པར་གནོན་ཅིང་ས་བཅུ་རྗེས་སུ་གནོན་པ་ཡོད་དམ། </s>
    <s id="848:3">ལྷའི་བུ་རྣམས་ཀྱིས་སྨྲས་པ། </s>
    <s id="848:4">འཇམ་དཔལ་སྒྱུ་མའི་སྐྱེས་བུ་ལ་གནས་ཀྱང་མེད་ན</s>
  </p>
  <p id="849">
    <s id="849:1">སངས་རྒྱས་ཀྱི་ཆོས་རྣམ་པར་གནོན་པའམ། ས་རྗེས་སུ་གནོན་པ་ལྟ་ག་ལ་ཡོད། </s>
  </p>
  <p id="850">
    <s id="850:1">འཇམ་དཔལ་གྱིས་སྨྲས་པ། </s>
    <s id="850:2">ལྷའི་བུ་དག་དེ་བཞིན་དུ་ཆོས་ཐམས་ཅད་ནི་སྒྱུ་མ་ལྟ་བུ་སྟེ། </s>
  </p>
  <p id="851">
    <s id="851:1"><ref folio="F.287.a"/>དེ་དག་ནི་གནོན་པ་མེད། </s>
  </p>
  <p id="852">
    <s id="852:1">རྣམ་པར་གནོན་པ་མེད། </s>
  </p>
  <p id="853">
    <s id="853:1">ཡོངས་སུ་གནོན་པ་མེད་དེ་འདའ་བ་མེད་དོ། །</s>
  </p>
  <p id="854">
    <s id="854:1">ལྷའི་བུ་དག་གིས་སྨྲས་པ། </s>
    <s id="854:2">འོ་ན་འཇམ་དཔལ་ཁྱོད་བྱང་ཆུབ་མངོན་པར་རྫོགས་པར་འཚང་རྒྱ་བར་མི་འགྱུར་རམ། </s>
    <s id="854:3">འཇམ་དཔལ་གྱིས་སྨྲས་པ། </s>
    <s id="854:4">ལྷའི་བུ་དག་དེ་</s>
  </p>
  <p id="855">
    <s id="855:1">ཇི་སྙམ་དུ་སེམས། </s>
    <s id="855:2">བྱིས་པ་སོ་སོའི་སྐྱེ་བོ་འདོད་ཆགས་ཀྱིས་ཀུན་ནས་གླགས་པ་ཞིག་བྱང་ཆུབ་ཀྱི་སྙིང་པོར་འདུག་ན་</s>
  </p>
  <p id="856">
    <s id="856:1">ཐམས་ཅད་མཁྱེན་པའི་ཡེ་ཤེས་དང་ལྡན་པར་འགྱུར་རམ། </s>
    <s id="856:2">ལྷའི་བུ་དག་གིས་སྨྲས་པ། </s>
    <s id="856:3">ཅི་འཇམ་དཔལ་འོ་ན་ཁྱོད་འདོད་ཆགས་ཀྱིས་ཀུན་ནས་གླགས་པའི་བྱིས་པ་སོ་སོའི་སྐྱེ་བོ་ཡིན་ནམ། </s>
    <s id="856:4">འཇམ་དཔལ་གྱིས་སྨྲས་པ། </s>
    <s id="856:5">ལྷའི་བུ་དག་དེ་དེ་</s>
  </p>
  <p id="857">
    <s id="857:1">བཞིན་ཏེ། </s>
    <s id="857:2">བདག་ནི་འདོད་ཆགས་ཀྱིས་ཀུན་ནས་གླགས་པའོ། །</s>
  </p>
  <p id="858">
    <s id="858:1">ཞེ་སྡང་གིས་ཀུན་ནས་གླགས་པའོ། །</s>
  </p>
  <p id="859">
    <s id="859:1">གཏི་མུག་གིས་ཀུན་ནས་གླགས་པའོ། །</s>
  </p>
  <p id="860">
    <s id="860:1">བདག་ནི་མུ་སྟེགས་ཅན་གཞན་ནོ། །</s>
  </p>
  <p id="861">
    <s id="861:1">ལོག་པ་ལ་ཞེན་པའོ། །</s>
  </p>
  <p id="862">
    <s id="862:1">ལྷའི་བུ་དག་གིས་སྨྲས་པ། </s>
    <s id="862:2">འཇམ་དཔལ་ཅི་ལས་བསམས་ཏེ། </s>
  </p>
  <p id="863">
    <s id="863:1">དེ་སྐད་དུ་བདག་ནི་འདོད་ཆགས་ཀྱིས་ཀུན་ནས་གླགས་པའོ། །</s>
  </p>
  <p id="864">
    <s id="864:1">ཞེ་སྡང་གིས་ཀུན་ནས་གླགས་པའོ། །</s>
  </p>
  <p id="865">
    <s id="865:1">གཏི་མུག་གིས་ཀུན་ནས་གླགས་པའོ་ཞེས་སྨྲ། </s>
  </p>
  <p id="866">
    <s id="866:1">འཇམ་དཔལ་གྱིས་སྨྲས་པ། </s>
    <s id="866:2">ལྷའི་བུ་དག་དེ་</s>
  </p>
  <p id="867">
    <s id="867:1">ནི་ཇི་ལྟར་མི་གནས་པའི་ཚུལ་གྱིས་འདོད་ཆགས་དང་། ཞེ་སྡང་དང་། གཏི་མུག་གི་ངོ་བོ་ཉིད་ལ་གནས་པའི་ཕྱིར། </s>
    <s id="867:2">ཇི་ལྟར་ཕྱོགས་བཅུ་ཀུན་ཏུ་གནས་མེད་པ་དེ་ལྟར་གནས་སོ། །</s>
  </p>
  <p id="868">
    <s id="868:1">ལྷའི་བུ་དག་གིས་སྨྲས་པ། </s>
    <s id="868:2">འཇམ་དཔལ་ཁྱོད་ཇི་ལྟར་མུ་སྟེགས་ཅན་གཞན་ཞེས་བྱ་བ་ཡིན། </s>
  </p>
  <p id="869">
    <s id="869:1">སྨྲས་པ། </s>
    <s id="869:2">ལྷའི་བུ་དག་ཁོ་བོ་ནི་མུ་སྟེགས་ཅན་གཞན་དུ་མི་འགྲོ་སྟེ། </s>
  </p>
  <p id="870">
    <s id="870:1">དེའི་ཕྱིར་མུ་སྟེགས་ཅན་གཞན་ཞེས་བྱའོ། །</s>
  </p>
  <p id="871">
    <s id="871:1">ལྷའི་བུ་དག་གིས་སྨྲས་པ། </s>
    <s id="871:2">འཇམ་དཔལ་ཁྱོད་ཇི་ལྟར་ལོག་པ་ལ་ཞེན་ཅེས་བྱ། </s>
  </p>
  <p id="872">
    <s id="872:1">འཇམ་དཔལ་གྱིས་སྨྲས་པ། </s>
    <s id="872:2">ལྷའི་བུ་དག་ཁོ་བོས་ནི་ཆོས་ཐམས་ཅད་ལོག་པར་ཤེས་ཏེ། </s>
  </p>
  <p id="873">
    <s id="873:1">ཡང་དག་པ་མ་ཡིན་ཞིང་ནོར་བ་ཡོངས་སུ་བརྟགས་པར་ཁོང་དུ་ཆུད་པས། དེའི་ཕྱིར་ཁོ་བོ་ནི་ལོག་པ་ལ་ཞེན་པའོ། །</s>
  </p>
  <p id="874">
    <s id="874:1">དེ་ནས་དེའི་ཚེ་ལྷའི་བུ་སྟོང་ཕྲག་བཅུ་པོ་དེ་དག་གིས། འཇམ་དཔལ་གྱིས་བསྟན་པ་དེ་ཐོས་ནས། </s>
  </p>
  <p id="875">
    <s id="875:1">མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་ཏོ། །</s>
  </p>
  <p id="876">
    <s id="876:1">འདི་སྐད་ཅེས་ཀྱང་སྨྲས་ཏེ། </s>
  </p>
  <p id="877">
    <s id="877:1">རྡོ་རྗེའི་ཚིག་དང་། ས་བོན་གྱི་ཚིག་དང་། ཕུར་པའི་ཚིག་རྣམ་པ་འདི་ལྟ་བུ་<ref folio="F.287.b"/>དག་གང་གི་རྣ་ལམ་དུ་གྲག་པར་གྱུར་པ་དེ་དག་ཀྱང་ཐོབ་པར་བྱ་བ་ལེགས་པར་ཐོབ་པ་ཡིན་ན</s>
  </p>
  <p id="878">
    <s id="878:1">གང་གིས་ཐོས་ནས་</s>
  </p>
  <p id="879">
    <s id="879:1">མོས་པར་གྱུར་པ་དང་། ཡིད་ཆེས་པ་དང་། ལུང་འབོགས་པ་དང་། ཁ་ཏོན་བྱེད་པ་དང་། འཛིན་པ་དང་། ཀློག་པ་དང་། སྟོན་པ་དང་། དེ་བཞིན་ཉིད་དུ་ནན་ཏན་བྱེད་པ་ལྟ་སྨོས་ཀྱང་ཅི་དགོས་ཏེ</s>
  </p>
  <p id="880">
    <s id="880:1">དེ་དག་ནི་ཐོགས་པ་མེད་པའི་སྤོབས་པ་རྗེས་སུ་ཐོབ་པར་འགྱུར་རོ། །</s>
  </p>
  <p id="881">
    <s id="881:1">ཆོས་ཐམས་ཅད་ལ་སྣང་བ་ཐོབ་པར་འགྱུར་རོ། །</s>
  </p>
  <p id="882">
    <s id="882:1">ཚུལ་གཅིག་ཏུ་བསྟན་པ་ལ་མཁས་པར་འགྱུར་རོ། །</s>
  </p>
  <p id="883">
    <s id="883:1">ཆོས་ཐམས་ཅད་ཀྱང་སངས་རྒྱས་ཀྱི་ཆོས་དང་སྦྱོར་བར་འགྱུར་རོ།། །།</s>
  </p>
  <p id="884">
    <s id="884:1">བམ་པོ་གསུམ་པ་སྟེ་ཐ་མ། </s>
    <s id="884:2">དེ་ནས་བཅོམ་ལྡན་འདས་ལ་ལྷའི་བུ་པད་མོ་རྣམ་པར་རོལ་པའི་མངོན་པར་ཤེས་པས་འདི་སྐད་ཅེས་གསོལ་ཏོ། །</s>
  </p>
  <p id="885">
    <s id="885:1">བཅོམ་ལྡན་འདས་དུས་སླད་མ་ལ་བྱང་ཆུབ་སེམས་དཔའ་རྣམས་ཀྱིས་རྣམ་པ་འདི་ལྟ་བུའི་ཆོས་ཐོས་ན། </s>
  </p>
  <p id="886">
    <s id="886:1">མི་འཇིགས་མི་དངང་། སྐྲག་པར་མི་འགྱུར་བ་དང་། སྒྲ་ཐམས་ཅད་རྟོགས་པར་འཚལ་བར་འགྱུར་བ་དང་། ཐོགས་པ་མ་མཆིས་ཤིང་། ཐེ་ཙོམ་མ་མཆིས་པར་བགྱི་བའི་སླད་དུ་སྒྲ་དང་ཚིག་ལ་འཇུག་པའི་རིག་པ་བསྟན་དུ་གསོལ། </s>
  </p>
  <p id="887">
    <s id="887:1">དེ་སྐད་ཅེས་གསོལ་པ་དང་། </s>
    <s id="887:2">བཅོམ་ལྡན་འདས་ཀྱིས་ལྷའི་བུ་པད་མོ་རྣམ་པར་རོལ་པའི་མངོན་པར་ཤེས་པ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="888">
    <s id="888:1">ལྷའི་བུ་ཁྱོད་ལ་གནས་དེ་དྲིས་པས་ཅི་ཞིག་བྱ། </s>
  </p>
  <p id="889">
    <s id="889:1">ཆོག་མོད་སྒྲ་དང་། </s>
    <s id="889:2">སྐད་ལ་འཇུག་པའི་རིག་པ་དེ་ནི་ལས་དང་པོ་པའི་བྱང་ཆུབ་སེམས་དཔའ་ཤེས་པའམ། ཁོང་དུ་ཆུད་པའམ། བསམ་པའམ། གཞལ་བའམ། དཔྱད་པར་སླ་བ་མ་ཡིན་ནོ། །</s>
  </p>
  <p id="890">
    <s id="890:1">དེ་ནི་བྱང་ཆུབ་སེམས་དཔའ་ལས་དང་པོ་པའི་མདུན་དུ་བརྗོད་པར་བྱ་བ་མ་ཡིན་ཏེ། </s>
  </p>
  <p id="891">
    <s id="891:1">ལྷའི་བུ་སྒྲ་དང་སྐད་ལ་འཇུག་པ་ཁོང་དུ་ཆུད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་གལ་ཏེ་བསྐལ་པ་གང་གཱའི་ཀླུང་གི་བྱེ་མ་སྙེད་དུ་ལོག་པའི་ཚིག་ཡང་དག་པ་མ་ཡིན་པའི་ངག་གིས་མི་སྙན་པ་བརྗོད་དེ</s>
  </p>
  <p id="892">
    <s id="892:1">སྤྱོས་པས་</s>
    <s id="892:2">དེ་ལ་ཁོང་ཁྲོ་བའི་སེམས་མི་སྐྱེད་དོ། །</s>
  </p>
  <p id="893">
    <s id="893:1">གལ་ཏེ་བསྐལ་པ་གང་གཱའི་ཀླུང་གི་བྱེ་མ་སྙེད་དུ་བདེ་བའི་ཡོ་བྱད་གོས་དང་། ཟས་དང་། མལ་ཆ་དང་། ནད་ཀྱི་རྐྱེན་རྩི་དང་། ཡོ་བྱད་ཐམས་ཅད་ཀྱིས་རིམ་གྲོར་བྱས། </s>
  </p>
  <p id="894">
    <s id="894:1">བཀུར་སྟིར་བྱས། </s>
  </p>
  <p id="895">
    <s id="895:1">བསྟི་སྟང་དུ་བྱས། </s>
  </p>
  <p id="896">
    <s id="896:1">མཆོད་པར་བྱས་ཀྱང་</s>
    <s id="896:2">དེ་ལ་ཆགས་པའི་སེམས་མི་འབྱུང་སྟེ། </s>
  </p>
  <p id="897">
    <s id="897:1"><ref folio="F.288.a"/>ལྷའི་བུ་འདི་ལྟ་སྟེ་དཔེར་ན། </s>
  </p>
  <p id="898">
    <s id="898:1">དགྲ་བཅོམ་པ། ཟག་པ་ཟད་པ་ནི་ཆགས་པར་བྱ་བའི་གནས་ཀྱི་ཆོས་ཐམས་ཅད་ལ་ཡང་ཆགས་པར་མི་འགྱུར། </s>
  </p>
  <p id="899">
    <s id="899:1">ཁོང་ཁྲོ་བར་བྱ་བའི་གནས་ཀྱི་ཆོས་ཐམས་ཅད་ལ་ཡང་ཁོང་ཁྲོ་བར་མི་འགྱུར་རོ། །</s>
  </p>
  <p id="900">
    <s id="900:1">ལྷའི་བུ་དེ་བཞིན་དུ་སྒྲ་དང་། སྐད་ལ་འཇུག་པ་ཁོང་དུ་ཆུད་པའི་བྱང་ཆུབ་སེམས་དཔའ་ཡང་། བསྐལ་པ་གང་གཱའི་ཀླུང་གི་བྱེ་མ་སྙེད་དུ། བདེ་བའི་ཡོ་བྱད་ཐམས་ཅད་ཀྱིས་རིམ་གྲོར་བྱས་ཀྱང་། </s>
    <s id="900:2">དེ་ལ་ཆགས་པའི་སེམས་མི་སྐྱེད་དོ། །</s>
  </p>
  <p id="901">
    <s id="901:1">བསྐལ་པ་གང་གཱའི་ཀླུང་གི་བྱེ་མ་སྙེད་དུ་ལོག་པ་ཡང་དག་པ་མ་ཡིན་པའི་ཚིག་གིས་མི་སྙན་པར་བརྗོད་དེ། </s>
  </p>
  <p id="902">
    <s id="902:1">སྤྱོས་ཀྱང་</s>
    <s id="902:2">ཁོང་ཁྲོ་བའི་སེམས་མི་སྐྱེད་དོ། །</s>
  </p>
  <p id="903">
    <s id="903:1">ལྷའི་བུ་དེ་ལྟར་སྒྲ་དང་། སྐད་ལ་འཇུག་པ་ཁོང་དུ་ཆུད་པའི་བྱང་ཆུབ་སེམས་དཔའ་ནི་ཐོབ་པ་དང་། མ་ཐོབ་པ་དང་། གྲགས་པ་དང་། མ་གྲགས་པ་དང་། བསྟོད་པ་དང་། སྨད་པ་དང་། བདེ་བ་དང་། སྡུག་བསྔལ་ཐམས་ཅད་ཀྱིས་མི་བསྐྱོད་མི་འཕྲོགས་ཏེ</s>
  </p>
  <p id="904">
    <s id="904:1">འཇིག་རྟེན་གྱི་ཆོས་ཐམས་ཅད་ཟིལ་གྱིས་གནོན་ཅིང་། རིའི་རྒྱལ་པོ་ལྟར་མི་སྒུལ་བར་གནས་སོ། །</s>
  </p>
  <p id="905">
    <s id="905:1">དེ་སྐད་ཅེས་བཀའ་སྩལ་པ་དང་། </s>
    <s id="905:2">བཅོམ་ལྡན་འདས་ལ་ལྷའི་བུ་པད་མོ་རྣམ་པར་རོལ་པའི་མངོན་པར་ཤེས་པས་འདི་སྐད་ཅེས་གསོལ་ཏོ། །</s>
  </p>
  <p id="906">
    <s id="906:1">བཅོམ་ལྡན་འདས་འོན་ཀྱང་མ་བྱུང་བའི་དུས་ན། </s>
  </p>
  <p id="907">
    <s id="907:1">བྱང་ཆུབ་སེམས་དཔའ་འདུ་ཤེས་སྦྱངས་པ། འདུ་ཤེས་བྱང་བ་གང་ཇི་སྙེད་ཅིག་འབྱུང་བར་འགྱུར་བ་དེ་དག་གིས་སྒྲ་དང་སྐད་ལ་འཇུག་པའི་རིག་པ་འདི་ཐོས་ན། </s>
  </p>
  <p id="908">
    <s id="908:1">རང་གི་སྐྱོན་ཡང་རྟོགས་པར་འགྱུར། </s>
  </p>
  <p id="909">
    <s id="909:1">གཞན་ལ་ཡང་སྟོན་པར་འགྱུར་ན། </s>
  </p>
  <p id="910">
    <s id="910:1">བཅོམ་ལྡན་འདས་སྒྲ་དང་། སྐད་ལ་འཇུག་པའི་རིག་པ་བཤད་དུ་གསོལ། </s>
  </p>
  <p id="911">
    <s id="911:1">དེ་སྐད་ཅེས་གསོལ་པ་དང་། </s>
    <s id="911:2">བཅོམ་ལྡན་འདས་ཀྱིས་ལྷའི་བུ་པད་མོ་རྣམ་པར་རོལ་པའི་མངོན་པར་ཤེས་པ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="912">
    <s id="912:1">ལྷའི་བུ་དེ་བས་ན་ཤིན་ཏུ་ལེགས་པར་ཉོན་ལ་ཡིད་ལ་ཟུང་ཤིག་དང་། དོན་འདི་ངས་ཁྱོད་ལ་བཤད་དོ། །</s>
  </p>
  <p id="913">
    <s id="913:1">བཅོམ་ལྡན་འདས་དེ་ལྟར་བགྱིའོ་ཞེས་ནས། </s>
  </p>
  <p id="914">
    <s id="914:1">ལྷའི་བུ་པད་མོ་རྣམ་པར་རོལ་པའི་མངོན་པར་ཤེས་པ། </s>
    <s id="914:2">བཅོམ་ལྡན་འདས་ཀྱིས་བཀའ་སྩལ་པ་ལྟར་ཉན་ཏོ། །</s>
  </p>
  <p id="915">
    <s id="915:1">བཅོམ་ལྡན་འདས་ཀྱིས་དེ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="916">
    <s id="916:1">ལྷའི་བུ་གལ་ཏེ་བྱང་ཆུབ་<ref folio="F.288.b"/>སེམས་དཔའ་འདོད་ཆགས་ཀྱི་སྒྲ་ལ་ཉེས་པའི་འདུ་ཤེས་སུ་འགྱུར་ཞིང་འདོད་ཆགས་དང་བྲལ་བའི་སྒྲ་ལ་ཆགས་པའི་འདུ་ཤེས་སུ་འགྱུར་ན། </s>
  </p>
  <p id="917">
    <s id="917:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །</s>
    <s id="917:2">ཞེ་སྡང་གི་སྒྲ་ལ་ཁ་ན་མ་ཐོ་བའི་འདུ་ཤེས་སུ་འགྱུར་ཞིང་། ཞེ་སྡང་དང་བྲལ་བའི་སྒྲ་ལ་ལེགས་པའི་འདུ་ཤེས་སུ་འགྱུར་ན</s>
  </p>
  <p id="918">
    <s id="918:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །</s>
    <s id="918:2">གཏི་མུག་གི་སྒྲ་ལ་ཁ་ན་མ་ཐོ་བའི་འདུ་ཤེས་སུ་འགྱུར་ཞིང་། གཏི་མུག་དང་བྲལ་བའི་སྒྲ་ལ་ལེགས་པའི་འདུ་ཤེས་སུ་འགྱུར་ན</s>
  </p>
  <p id="919">
    <s id="919:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །</s>
    <s id="919:2">འདོད་པ་ཆུང་བའི་སྒྲ་ལ་ཆགས་ཤིང་འདོད་པ་ཆེ་བའི་སྒྲ་ལ་ཁོང་ཁྲོ་ན། </s>
  </p>
  <p id="920">
    <s id="920:1">སྒྲ་དང་སྐད་ལ་འཇུག་པའི་རིག་པ་ལ་མི་སློབ་བོ། །</s>
    <s id="920:2">ཆོག་ཤེས་པའི་སྒྲ་ལ་ཆགས་ཤིང་། ཆོག་མི་ཤེས་པའི་སྒྲ་ལ་ཁོང་ཁྲོ་ན། </s>
  </p>
  <p id="921">
    <s id="921:1">སྒྲ་དང་སྐད་ལ་འཇུག་པའི་རིག་པ་ལ་མི་སློབ་བོ། །</s>
    <s id="921:2">སྡོམ་པའི་སྒྲ་ལ་ཆགས་ཤིང་། མི་སྡོམ་པའི་སྒྲ་ལ་ཁོང་ཁྲོ་ན། </s>
  </p>
  <p id="922">
    <s id="922:1">སྒྲ་དང་སྐད་ལ་འཇུག་པའི་རིག་པ་ལ་མི་སློབ་བོ། །</s>
    <s id="922:2">གཅིག་པུར་དགའ་བའི་སྒྲ་ལ་ཆགས་ཤིང་། སྐྱེ་བོ་ཕལ་པོ་ཆེའི་སྒྲ་ལ་ཁོང་ཁྲོ་ན། </s>
  </p>
  <p id="923">
    <s id="923:1">སྒྲ་དང་སྐད་ལ་འཇུག་པའི་རིག་པ་ལ་མི་སློབ་བོ། །</s>
    <s id="923:2">སངས་རྒྱས་ཀྱི་སྒྲ་ལ་ཆགས་ཤིང་། མུ་སྟེགས་ཅན་གྱི་སྒྲ་ལ་ཁོང་ཁྲོ་ན། </s>
  </p>
  <p id="924">
    <s id="924:1">སྒྲ་དང་སྐད་ལ་འཇུག་པའི་རིག་པ་ལ་མི་སློབ་བོ། །</s>
    <s id="924:2">ཚངས་པར་སྤྱོད་པའི་སྒྲ་ལ་ཞེན་ཅིང་། ཚངས་པར་མི་སྤྱོད་པའི་སྒྲ་ལ་ཞེ་སྡང་ན། </s>
  </p>
  <p id="925">
    <s id="925:1">སྒྲ་དང་སྐད་ལ་འཇུག་པའི་རིག་པ་ལ་མི་སློབ་བོ། །</s>
    <s id="925:2">ཀུན་ནས་ཉོན་མོངས་པའི་སྒྲ་ལ་ཁོང་ཁྲོ་ཞིང་། རྣམ་པར་བྱང་བའི་སྒྲ་ལ་ཆགས་ན། </s>
  </p>
  <p id="926">
    <s id="926:1">སྒྲ་དང་སྐད་ལ་འཇུག་པའི་རིག་པ་ལ་མི་སློབ་བོ། །</s>
    <s id="926:2">འབྲས་བུ་ལ་གནས་པའི་སྒྲ་ལ་ཆགས་ཤིང་། བྱིས་པ་སོ་སོའི་སྐྱེ་བོའི་སྒྲ་ལ་ཁོང་ཁྲོ་ན། </s>
  </p>
  <p id="927">
    <s id="927:1">སྒྲ་དང་སྐད་ལ་འཇུག་པའི་རིག་པ་ལ་མི་སློབ་བོ། །</s>
    <s id="927:2">བདེ་བའི་སྒྲ་ལ་ཆགས་ཤིང་། སྡུག་བསྔལ་གྱི་སྒྲ་ལ་ཁོང་ཁྲོ་ན། </s>
  </p>
  <p id="928">
    <s id="928:1">སྒྲ་དང་སྐད་ལ་འཇུག་པའི་རིག་པ་ལ་མི་སློབ་བོ། །</s>
    <s id="928:2">རབ་ཏུ་བྱུང་བའི་སྒྲ་ལ་ཆགས་ཤིང་། ཁྱིམ་པའི་སྒྲ་ལ་ཁོང་ཁྲོ་ན། </s>
  </p>
  <p id="929">
    <s id="929:1">སྒྲ་དང་སྐད་ལ་འཇུག་པའི་རིག་པ་ལ་མི་སློབ་བོ། །</s>
    <s id="929:2">འཇིག་རྟེན་ལས་འདས་པའི་སྒྲ་ལ་ཆགས་ཤིང་། འཇིག་རྟེན་པའི་སྒྲ་ལ་ཁོང་ཁྲོ་ན། </s>
  </p>
  <p id="930">
    <s id="930:1">སྒྲ་དང་སྐད་ལ་འཇུག་པའི་རིག་པ་ལ་མི་སློབ་བོ། །</s>
    <s id="930:2">སྦྱིན་པའི་སྒྲ་ལ་ལེགས་པའི་འདུ་ཤེས་སུ་འགྱུར་ཞིང་། སེར་སྣའི་<ref folio="F.289.a"/>སྒྲ་ལ་ཁོང་ཁྲོ་བའི་འདུ་ཤེས་སུ་འགྱུར་ན</s>
  </p>
  <p id="931">
    <s id="931:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །</s>
    <s id="931:2">ཚུལ་ཁྲིམས་ཀྱི་སྒྲ་ལ་ཆགས་པའི་འདུ་ཤེས་སུ་འགྱུར་ཞིང་། ཚུལ་ཁྲིམས་འཆལ་པའི་སྒྲ་ལ་ཁོང་ཁྲོ་བའི་འདུ་ཤེས་སུ་འགྱུར་ན། </s>
  </p>
  <p id="932">
    <s id="932:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །</s>
    <s id="932:2">བཟོད་པའི་སྒྲ་ལ་ལེགས་པའི་འདུ་ཤེས་སུ་འགྱུར་ཞིང་། གནོད་སེམས་ཀྱི་སྒྲ་ལ་ཁོང་ཁྲོ་བའི་འདུ་ཤེས་སུ་འགྱུར་ན། </s>
  </p>
  <p id="933">
    <s id="933:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །</s>
    <s id="933:2">བརྩོན་འགྲུས་བརྩམས་པའི་སྒྲ་ལ་ལེགས་པའི་འདུ་ཤེས་སུ་འགྱུར་ཞིང་། ལེ་ལོའི་སྒྲ་ལ་ཁོང་ཁྲོ་བའི་འདུ་ཤེས་སུ་འགྱུར་ན། </s>
  </p>
  <p id="934">
    <s id="934:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །</s>
    <s id="934:2">བསམ་གཏན་གྱི་སྒྲ་ལ་ལེགས་པའི་འདུ་ཤེས་སུ་འགྱུར་ཞིང་། འཁྲུག་པའི་སྒྲ་ལ་ཁོང་ཁྲོ་བའི་འདུ་ཤེས་སུ་འགྱུར་ན། </s>
  </p>
  <p id="935">
    <s id="935:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །</s>
    <s id="935:2">ཤེས་རབ་ཀྱི་སྒྲ་ལ་ལེགས་པའི་འདུ་ཤེས་སུ་འགྱུར་ཞིང་། ཤེས་རབ་འཆལ་པའི་སྒྲ་ལ་ཁོང་ཁྲོ་བའི་འདུ་ཤེས་སུ་འགྱུར་ན། </s>
  </p>
  <p id="936">
    <s id="936:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །</s>
    <s id="936:2">ཉེ་བའི་སྒྲ་ལ་ཆགས་ཤིང་། རིང་བའི་སྒྲ་ལ་ཁོང་ཁྲོ་ན། </s>
  </p>
  <p id="937">
    <s id="937:1">སྒྲ་དང་སྐད་ལ་འཇུག་པའི་རིག་པ་ལ་མི་སློབ་བོ། །</s>
    <s id="937:2">འཁོར་བའི་སྒྲ་ལ་ཁ་ན་མ་ཐོ་བའི་འདུ་ཤེས་སུ་འགྱུར་ཞིང་། མྱ་ངན་ལས་འདས་པའི་སྒྲ་ལ་ལེགས་པའི་འདུ་ཤེས་སུ་འགྱུར་ན</s>
  </p>
  <p id="938">
    <s id="938:1">སྒྲ་དང་སྐད་ལ་འཇུག་པའི་རིག་པ་ལ་མི་སློབ་བོ། །</s>
    <s id="938:2">ཚུ་རོལ་གྱི་སྒྲ་ལ་ཁོང་ཁྲོ་ཞིང་ཕ་རོལ་གྱི་སྒྲ་ལ་ཆགས་ན། </s>
  </p>
  <p id="939">
    <s id="939:1">སྒྲ་དང་སྐད་ལ་འཇུག་པའི་རིག་པ་ལ་མི་སློབ་བོ། །</s>
    <s id="939:2">གྲོང་གི་སྒྲ་ལ་ཁ་ན་མ་ཐོ་བར་འདུ་ཤེས་པར་གྱུར་ཅིང་། དགོན་པའི་སྒྲ་ལ་ཆགས་པར་གྱུར་ན</s>
  </p>
  <p id="940">
    <s id="940:1">སྒྲ་དང་སྐད་ལ་འཇུག་པའི་རིག་པ་ལ་མི་སློབ་བོ། །</s>
    <s id="940:2">གཅིག་པུར་སྤྱོད་པའི་སྒྲ་ལ་ཆགས་ཤིང་། འདུ་འཛིར་སྤྱོད་པའི་སྒྲ་ལ་ཁོང་ཁྲོ་ན། </s>
  </p>
  <p id="941">
    <s id="941:1">སྒྲ་དང་སྐད་ལ་འཇུག་པའི་རིག་པ་ལ་མི་སློབ་བོ། །</s>
    <s id="941:2">དགེ་སློང་གི་སྤྱོད་པ་ལ་ཆགས་ཤིང་། ཁྱིམ་པའི་སྤྱོད་པ་ལ་ཁོང་ཁྲོ་ན། </s>
  </p>
  <p id="942">
    <s id="942:1">སྒྲ་དང་སྐད་ལ་འཇུག་པའི་རིག་པ་ལ་མི་སློབ་བོ། །</s>
    <s id="942:2">སྤྱོད་ལམ་གྱི་བྱ་བ་ལ་ཆགས་ཤིང་། སྤྱོད་ལམ་མ་ཡིན་པའི་བྱ་བ་ལ་ཁོང་ཁྲོ་ན། </s>
  </p>
  <p id="943">
    <s id="943:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །</s>
    <s id="943:2">ཚུལ་དུ་ཤིས་པ་ལ་ཆགས་ཤིང་། ཚུལ་དུ་མི་ཤིས་པ་ལ་ཁོང་ཁྲོ་ན། </s>
  </p>
  <p id="944">
    <s id="944:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །<ref folio="F.289.b"/></s>
    <s id="944:2">ཚུལ་ཁྲིམས་ཀྱི་སྤྱོད་པ་ལ་ཆགས་ཤིང་། ཚུལ་ཁྲིམས་འཆལ་པའི་སྤྱོད་པ་ལ་ཁོང་ཁྲོ་ན། </s>
  </p>
  <p id="945">
    <s id="945:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །</s>
    <s id="945:2">མ་འདྲེས་པའི་སྤྱོད་པ་ལ་ཆགས་ཤིང་། འདྲེས་པའི་སྤྱོད་པ་ལ་ཁོང་ཁྲོ་ན། </s>
  </p>
  <p id="946">
    <s id="946:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །</s>
    <s id="946:2">འདོད་ཆགས་དང་བྲལ་བའི་སྤྱོད་པ་ལ་ཆགས་ཤིང་། འདོད་ཆགས་ཀྱི་སྤྱོད་པ་ལ་ཁོང་ཁྲོ་ན། </s>
  </p>
  <p id="947">
    <s id="947:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །</s>
    <s id="947:2">ཞེ་སྡང་མེད་པའི་འདུ་ཤེས་ལ་ཆགས་ཤིང་། ཞེ་སྡང་གི་འདུ་ཤེས་ལ་ཁོང་ཁྲོ་ན། </s>
  </p>
  <p id="948">
    <s id="948:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །</s>
    <s id="948:2">གཏི་མུག་དང་བྲལ་བའི་འདུ་ཤེས་ལ་ཆགས་ཤིང་། གཏི་མུག་གི་འདུ་ཤེས་ལ་ཁོང་ཁྲོ་ན། </s>
  </p>
  <p id="949">
    <s id="949:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །</s>
    <s id="949:2">སྟོང་པ་ཉིད་ལ་ཆགས་ཤིང་། དམིགས་པ་ལ་ཁོང་ཁྲོ་ན། </s>
  </p>
  <p id="950">
    <s id="950:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །</s>
    <s id="950:2">མཚན་མ་མེད་པ་ལ་ཆགས་ཤིང་། མཚན་མ་ལ་ཁོང་ཁྲོ་ན། </s>
  </p>
  <p id="951">
    <s id="951:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །</s>
    <s id="951:2">སྨོན་པ་མེད་པ་ལ་ཆགས་ཤིང་། སྨོན་པ་ལ་ཁོང་ཁྲོ་ན། </s>
  </p>
  <p id="952">
    <s id="952:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །</s>
    <s id="952:2">བྱང་ཆུབ་སེམས་དཔའི་སྤྱོད་པ་ལ་ཆགས་ཤིང་། ཉན་ཐོས་དང་། རང་སངས་རྒྱས་ཀྱི་སྤྱོད་པ་ལ་ཁོང་ཁྲོ་ན། </s>
  </p>
  <p id="953">
    <s id="953:1">སངས་རྒྱས་ཀྱི་ཆོས་རྣམས་ལ་མི་སློབ་བོ། །</s>
    <s id="953:2">བྱང་ཆུབ་སེམས་དཔའ་ལ་ལྟུང་བས་རྒོལ་ན། </s>
  </p>
  <p id="954">
    <s id="954:1">བྱང་ཆུབ་ལས་རིང་དུ་འགྱུར་ཏེ། </s>
  </p>
  <p id="955">
    <s id="955:1">ལས་ཀྱི་སྒྲིབ་པ་ཡོངས་སུ་འཛིན་ཏོ། །</s>
  </p>
  <p id="956">
    <s id="956:1">སྤྱོད་པ་ལ་འཕྱ་ན་བྱང་ཆུབ་ལས་རིང་དུ་འགྱུར་རོ། །</s>
  </p>
  <p id="957">
    <s id="957:1">སྤྱོད་ལམ་གྱིས་རྒོལ་ན་བྱང་ཆུབ་ལས་རིང་དུ་འགྱུར་རོ། །</s>
  </p>
  <p id="958">
    <s id="958:1">གལ་ཏེ་བྱང་ཆུབ་སེམས་དཔས་བྱང་ཆུབ་སེམས་དཔའ་ལ་དམའ་བའི་འདུ་ཤེས་བསྐྱེད་དེ། </s>
  </p>
  <p id="959">
    <s id="959:1">བདག་ལ་ཆེ་བའི་འདུ་ཤེས་བསྐྱེད་ན། </s>
  </p>
  <p id="960">
    <s id="960:1">བདག་ལ་རྨ་འབྱུང་སྟེ། </s>
  </p>
  <p id="961">
    <s id="961:1">ལས་ཀྱི་སྒྲིབ་པ་ཡང་ཡོངས་སུ་འཛིན་ཏོ། །</s>
  </p>
  <p id="962">
    <s id="962:1">འདི་ལ་བྱང་ཆུབ་སེམས་དཔས་བྱང་ཆུབ་སེམས་དཔའ་ལ་གདམས་ཤིང་རྗེས་སུ་བསྟན་ན་</s>
    <s id="962:2">སྟོན་པའི་འདུ་ཤེས་ཉེ་བར་བཞག་སྟེ། </s>
  </p>
  <p id="963">
    <s id="963:1">གདམས་ཤིང་རྗེས་སུ་བསྟན་པར་བྱའོ། །</s>
  </p>
  <p id="964">
    <s id="964:1">གལ་ཏེ་དེས་བྱང་ཆུབ་ཡོངས་སུ་བཏང་ཞེ་ན། </s>
  </p>
  <p id="965">
    <s id="965:1">བྱང་ཆུབ་སེམས་དཔས་བྱང་ཆུབ་སེམས་དཔའ་ལ་བརྙས་པའི་སེམས་བསྐྱེད་པར་མི་བྱའོ། །</s>
  </p>
  <p id="966">
    <s id="966:1">ལྷའི་བུ་བྱང་ཆུབ་སེམས་དཔའི་དགེ་བའི་རྩ་བ་རྣམས་ནི་ཇི་ལྟར་བྱང་ཆུབ་སེམས་དཔའ་གཉིས་པ་ལ་བརྟེན་ཏེ། </s>
  </p>
  <p id="967">
    <s id="967:1">འཆད་པར་<ref folio="F.290.a"/>འགྱུར་བ་དེ་ལྟར་གང་གིས་ཀྱང་ཡོངས་སུ་འཆད་པར་མི་འགྱུར་རོ། །</s>
  </p>
  <p id="968">
    <s id="968:1">ལྷའི་བུ་དེ་ལྟ་བས་ན་བྱང་ཆུབ་སེམས་དཔའི་དགེ་བའི་རྩ་བ་ཐམས་ཅད་ཡོངས་སུ་བསྲུང་བར་འདོད་ཅིང་། </s>
    <s id="968:2">ལས་ཀྱི་སྒྲིབ་པ་ཐམས་ཅད་ཡོངས་སུ་སྦྱོང་བར་འདོད་པ་དང་། ཆོས་ཐམས་ཅད་ལ་སྒྲིབ་པ་མེད་པ་མྱུར་དུ་ཐོབ་པར་འདོད་པས་</s>
    <s id="968:3">ཉིན་ལན་གསུམ་མཚན་ལན་གསུམ་དུ་བྱང་ཆུབ་སེམས་དཔའི་ཐེག་པ་པ་ཐམས་ཅད་ལ་ཕྱག་བྱའོ། །</s>
  </p>
  <p id="969">
    <s id="969:1">དེ་ནས་བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །</s>
  </p>
  <p id="970">
    <s id="970:1">བཅོམ་ལྡན་འདས་ཀྱིས་ཇི་སྐད་དུ་གསུངས་པའི་དོན་བདག་གིས་འཚལ་ཏེ་</s>
    <s id="970:2">འདོད་ཆགས་ཀྱི་སྒྲ་དང་། སངས་རྒྱས་ཀྱི་སྒྲ་དེ་ནི་མཚུངས་པའོ། །</s>
  </p>
  <p id="971">
    <s id="971:1">ཞེ་སྡང་གི་སྒྲ་དང་། སངས་རྒྱས་ཀྱི་སྒྲ་དེ་ནི་མཚུངས་པའོ། །</s>
  </p>
  <p id="972">
    <s id="972:1">གཏི་མུག་གི་སྒྲ་དང་། སངས་རྒྱས་ཀྱི་སྒྲ་དེ་ནི་མཚུངས་པའོ། །</s>
  </p>
  <p id="973">
    <s id="973:1">མུ་སྟེགས་ཅན་གྱི་སྒྲ་དང་། སངས་རྒྱས་ཀྱི་སྒྲ་དེ་ནི་མཚུངས་པའོ། །</s>
  </p>
  <p id="974">
    <s id="974:1">འདོད་པ་ཆུང་བའི་སྒྲ་དང་། འདོད་པ་ཆེ་བའི་སྒྲ་དེ་ནི་མཚུངས་པའོ། །</s>
  </p>
  <p id="975">
    <s id="975:1">ཆོག་ཤེས་པའི་སྒྲ་དང་། ཆོག་མི་ཤེས་པའི་སྒྲ་དེ་ནི་མཚུངས་པའོ། །</s>
  </p>
  <p id="976">
    <s id="976:1">སྡོམ་པའི་སྒྲ་དང་། མི་སྡོམ་པའི་སྒྲ་དེ་ནི་མཚུངས་པའོ། །</s>
  </p>
  <p id="977">
    <s id="977:1">གཅིག་པུར་དགའ་བའི་སྒྲ་དང་། འདུ་འཛིའི་སྒྲ་དེ་ནི་མཚུངས་པའོ། །</s>
  </p>
  <p id="978">
    <s id="978:1">ཚུ་རོལ་གྱི་སྒྲ་དང་། ཕ་རོལ་གྱི་སྒྲ་དེ་ནི་མཚུངས་པའོ། །</s>
  </p>
  <p id="979">
    <s id="979:1">རིང་བའི་སྒྲ་དང་། ཉེ་བའི་སྒྲ་དེ་ནི་མཚུངས་པའོ། །</s>
  </p>
  <p id="980">
    <s id="980:1">འཁོར་བའི་སྒྲ་དང་། མྱ་ངན་ལས་འདས་པའི་སྒྲ་དེ་ནི་མཚུངས་པའོ། །</s>
  </p>
  <p id="981">
    <s id="981:1">གྲོང་གི་སྒྲ་དང་། དགོན་པའི་སྒྲ་དེ་ནི་མཚུངས་པའོ། །</s>
  </p>
  <p id="982">
    <s id="982:1">སྦྱིན་པའི་སྒྲ་དང་། སེར་སྣའི་སྒྲ་དེ་ནི་མཚུངས་པའོ། །</s>
  </p>
  <p id="983">
    <s id="983:1">ཚུལ་ཁྲིམས་ཀྱི་སྒྲ་དང་། ཚུལ་ཁྲིམས་འཆལ་པའི་སྒྲ་དེ་ནི་མཚུངས་པའོ། །</s>
  </p>
  <p id="984">
    <s id="984:1">བཟོད་པའི་སྒྲ་དང་། གནོད་སེམས་ཀྱི་སྒྲ་དེ་ནི་མཚུངས་པའོ། །</s>
  </p>
  <p id="985">
    <s id="985:1">བརྩོན་འགྲུས་ཀྱི་སྒྲ་དང་། ལེ་ལོའི་སྒྲ་དེ་ནི་མཚུངས་པའོ། །</s>
  </p>
  <p id="986">
    <s id="986:1">བསམ་གཏན་གྱི་སྒྲ་དང་། འཁྲུག་པའི་སྒྲ་དེ་ནི་མཚུངས་པའོ། །</s>
  </p>
  <p id="987">
    <s id="987:1">ཤེས་རབ་ཀྱི་སྒྲ་དང་། ཤེས་རབ་འཆལ་པའི་སྒྲ་དེ་ནི་མཚུངས་པའོ། །</s>
  </p>
  <p id="988">
    <s id="988:1">དེ་ནས་ལྷའི་བུ་པད་མོ་རྣམ་པར་རོལ་བའི་མངོན་པར་ཤེས་པས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །</s>
  </p>
  <p id="989">
    <s id="989:1">འཇམ་དཔལ་ཅིའི་ཕྱིར་ན་དེ་དག་མཚུངས་ཞེས་བྱ། </s>
  </p>
  <p id="990">
    <s id="990:1">འཇམ་དཔལ་གྱིས་སྨྲས་པ། </s>
    <s id="990:2">ལྷའི་བུ་འདོད་ཆགས་ཀྱི་སྒྲ་ལ་ཁྱོད་ཇི་ལྟར་སེམས། </s>
    <s id="990:3">ལྷའི་བུས་སྨྲས་<ref folio="F.290.b"/>པ། </s>
    <s id="990:4">བྲག་ཅ་དང་འདྲ་བར་ཤེས་སོ། །</s>
  </p>
  <p id="991">
    <s id="991:1">འཇམ་དཔལ་གྱིས་སྨྲས་པ། </s>
    <s id="991:2">ལྷའི་བུ་འོ་ན་སངས་རྒྱས་ཀྱི་སྒྲ་ཁྱོད་ཀྱིས་ཇི་ལྟར་ཤེས། </s>
  </p>
  <p id="992">
    <s id="992:1">ལྷའི་བུས་སྨྲས་པ། འཇམ་དཔལ་དེ་ཡང་སྒྲ་བརྙན་གྱི་མཉམ་པ་ཉིད་ལས་མ་འདས་པའོ། །</s>
  </p>
  <p id="993">
    <s id="993:1">འཇམ་དཔལ་གྱིས་སྨྲས་པ། ལྷའི་བུ་རྣམ་གྲངས་དེས་ཀྱང་ཁྱོད་ཀྱིས་འདི་ལྟར་དེ་དག་ནི་མཚུངས་པ་ཡིན་པར་རིག་པར་བྱའོ། །</s>
  </p>
  <p id="994">
    <s id="994:1">དེ་ནས་བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="995">
    <s id="995:1">འཇམ་དཔལ་ཁྱོད་སྔོན་ལས་དང་པོ་བའི་ས་ལ་གནས་ཤིང་འདི་ལྟ་བུའི་ཚུལ་ཁོང་དུ་མ་ཆུད་པའི་ཚེ། ལས་ཀྱི་སྒྲིབ་པ་ཇི་ལྟ་བུ་དག་མངོན་པར་འདུ་བྱས་པ་</s>
    <s id="995:2">ལུང་སྟོན་ཅིག་དང་</s>
    <s id="995:3">འཇམ་དཔལ་དེས་མ་འོངས་པའི་དུས་ན། </s>
  </p>
  <p id="996">
    <s id="996:1">བྱང་ཆུབ་སེམས་དཔར་དམ་འཆའ་བ་ཇི་སྙེད་ཅིག་འབྱུང་བར་འགྱུར་བ་དེ་དག་ཀྱང་། དེ་ལྟ་བུའི་ལས་ཀྱི་སྒྲིབ་པ་ཐོབ་པ་དང་། རང་རང་སྲུང་བར་འགྱུར་རོ། །</s>
  </p>
  <p id="997">
    <s id="997:1">དེ་སྐད་ཅེས་བཀའ་སྩལ་པ་དང་། </s>
    <s id="997:2">བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །</s>
  </p>
  <p id="998">
    <s id="998:1">ཅི་སྨན་བཅོམ་ལྡན་འདས་གལ་ཏེ་དེ་ལྟར་དེ་ལྟ་བུའི་སུག་ལས་ཀྱི་སྒྲིབ་པའི་ནོངས་པ་ཐོས་ན། </s>
  </p>
  <p id="999">
    <s id="999:1">ཡིད་མི་བདེ་བར་ཡང་</s>
    <s id="999:2">འགྱུར་ལ་སུ་ག་ལས་ཀྱི་སྒྲིབ་པ་རྣམ་པར་དག་པ་ཐོབ་ཏུ་ལགས་ཀྱང་། </s>
    <s id="999:3">ཆོས་ཐམས་ཅད་ལ་སྒྲིབ་པ་འཐོབ་པར་འགྱུར་ལགས་པ་སྙམ། </s>
  </p>
  <p id="1000">
    <s id="1000:1">བཅོམ་ལྡན་འདས་སྔོན་འདས་པའི་དུས་ན། </s>
  </p>
  <p id="1001">
    <s id="1001:1">བསྐལ་པ་གྲངས་མ་མཆིས་པ་ཤིན་ཏུ་བགྲང་བ་ལས་འདས་པ། ཡངས་པ། ཚད་མ་མཆིས་པ། བསམ་གྱིས་མི་ཁྱབ་པ་དེའི་ཕ་རོལ། དེའི་ཡང་ཕ་རོལ་དེའི་དུས་དེའི་ཚེ་ན། </s>
  </p>
  <p id="1002">
    <s id="1002:1">དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སེང་གེའི་ང་རོ་རྔ་སྒྲའི་རྒྱལ་པོ་ཞེས་བགྱི་བ། </s>
    <s id="1002:2">རིག་པ་དང་རྐང་པར་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། བླ་ན་</s>
  </p>
  <p id="1003">
    <s id="1003:1">མེད་པ། སྐྱེས་བུ་འདུལ་བའི་ཁ་ལོ་སྒྱུར་བ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་འཇིག་རྟེན་དུ་བྱུང་སྟེ</s>
  </p>
  <p id="1004">
    <s id="1004:1">དེ་བཞིན་གཤེགས་པ་དེའི་སྐུ་ཚེའི་ཚད་ནི་དགུང་ལོ་བྱེ་བ་ཁྲག་ཁྲིག་བརྒྱ་ཕྲག་སྟོང་དུ་གྱུར་ཏོ། །</s>
  </p>
  <p id="1005">
    <s id="1005:1">ཐེག་པ་ནི་གསུམ་གྱིས་སེམས་ཅན་རྣམས་ཡོངས་སུ་མྱ་ངན་ལས་ཟློ་བར་གྱུར་ཏོ། །</s>
  </p>
  <p id="1006">
    <s id="1006:1">འཇིག་རྟེན་གྱི་ཁམས་དེའི་མིང་ནི་སྣང་བ་ཆེན་པོ་ཅན་ཞེས་བགྱི་སྟེ། </s>
  </p>
  <p id="1007">
    <s id="1007:1">འཇིག་རྟེན་གྱི་ཁམས་དེ་ན་ཞུགས་ཤིང་ངམ། ལྡུམ་བུ་གང་ཇི་སྙེད་པ་དེ་དག་ཐམས་ཅད་ཀྱང་རིན་པོ་ཆེ་སྣ་བདུན་གྱི་རྒྱུ་ལས་གྲུབ་པར་གྱུར་ཏེ། </s>
  </p>
  <p id="1008">
    <s id="1008:1">ཞུགས་ཤིང་དེ་དག་<ref folio="F.291.a"/>ལས་ཀྱང་འདི་ལྟ་བུའི་སྒྲ་འབྱུང་སྟེ། </s>
  </p>
  <p id="1009">
    <s id="1009:1">གང་འདི་སྟོང་པ་ཉིད་ཀྱི་སྒྲ་དང་། མཚན་མ་མ་མཆིས་པའི་སྒྲ་དང་། སྨོན་པ་མ་མཆིས་པའི་སྒྲ་དང་། སྐྱེ་བ་མ་མཆིས་པའི་སྒྲ་དང་། དངོས་པོ་མ་མཆིས་པའི་སྒྲ་དང་། མཚན་ཉིད་མ་མཆིས་པའི་སྒྲ་དང་། རྣམ་པ་དེ་ལྟ་བུའི་སྒྲ་དག་འབྱུང་སྟེ་</s>
  </p>
  <p id="1010">
    <s id="1010:1">སྒྲ་འབྱུང་བ་དེ་དག་གིས་སེམས་ཅན་དེ་དག་མངོན་པར་རྟོགས་པ་འཐོབ་པར་གྱུར་ཏོ། །</s>
  </p>
  <p id="1011">
    <s id="1011:1">དེ་བཞིན་གཤེགས་པ་དེའི་ཉན་ཐོས་ཀྱི་ཚོགས་དང་པོ་ནི་དགེ་སློང་བྱེ་བ་དགུ་བཅུ་རྩ་དགུའི་ཚོགས་སུ་གྱུར་ཏེ། </s>
  </p>
  <p id="1012">
    <s id="1012:1">ཐམས་ཅད་ཀྱང་དགྲ་བཅོམ་པ། ཟག་པ་ཟད་པ། ཁུར་བོར་བ། རང་གི་དོན་རྗེས་སུ་ཐོབ་པ། སྲིད་པར་སྦྱོར་བ་ཡོངས་སུ་བས་པ། </s>
    <s id="1012:2">བཀའ་ཡང་དག་པས་སེམས་ཤིན་ཏུ་རྣམ་པར་གྲོལ་བ་ཤ་སྟག་གི་ཚོགས་སུ་གྱུར་ཏོ། །</s>
  </p>
  <p id="1013">
    <s id="1013:1">ཚོགས་གཉིས་པ་ནི་དགེ་སློང་བྱེ་བ་ཕྲག་དགུ་བཅུ་རྩ་དྲུག་གི་ཚོགས་སུ་གྱུར་ཏོ། །</s>
  </p>
  <p id="1014">
    <s id="1014:1">ཚོགས་གསུམ་པ་ནི་དགེ་སློང་བྱེ་བ་ཕྲག་དགུ་བཅུ་རྩ་གསུམ་གྱི་ཚོགས་སུ་གྱུར་ཏོ། །</s>
  </p>
  <p id="1015">
    <s id="1015:1">ཚོགས་བཞི་པ་ནི་དགེ་སློང་བྱེ་བ་ཕྲག་དགུ་བཅུའི་ཚོགས་སུ་གྱུར་ཏེ། </s>
  </p>
  <p id="1016">
    <s id="1016:1">ཐམས་ཅད་ཀྱང་དགྲ་བཅོམ་པ། ཟག་པ་ཟད་པ། ཁུར་བོར་བ། རང་གི་དོན་རྗེས་སུ་ཐོབ་པ། སྲིད་པར་སྦྱོར་བ་ཡོངས་སུ་སུ་བས་པ། </s>
    <s id="1016:2">བཀའ་ཡང་དག་པས་སེམས་ཤིན་ཏུ་རྣམ་པར་གྲོལ་བ་ཤ་སྟག་གི་ཚོགས་སུ་གྱུར་ཏོ། །</s>
  </p>
  <p id="1017">
    <s id="1017:1">བྱང་ཆུབ་སེམས་དཔའི་ཚོགས་ཀྱང་གྲངས་དེ་སྙེད་དུ་གྱུར་ཏེ། </s>
  </p>
  <p id="1018">
    <s id="1018:1">ཐམས་ཅད་ཀྱང་མི་སྐྱེ་བའི་ཆོས་ཀྱི་བཟོད་པ་དང་ལྡན་པ་ཚུལ་སྣ་ཚོགས་པ་བསྒྲུབ་པ་ལ་མཁས་པ། </s>
    <s id="1018:2">སངས་རྒྱས་བྱེ་བ་ཁྲག་ཁྲིག་བརྒྱ་སྟོང་མང་པོ་བསྙེན་བཀུར་བ། </s>
    <s id="1018:3">སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་སྟོང་མང་པོར་རྣམ་པར་གྲགས་པ། </s>
    <s id="1018:4">སེམས་ཅན་བྱེ་བ་ཁྲག་ཁྲིག་བརྒྱ་སྟོང་མང་པོ་ཡང་དག་པར་སྒྲོལ་བ། </s>
    <s id="1018:5">སྒོ་མཐའ་ཡས་པའི་གཟུངས་རབ་ཏུ་ཐོབ་པ། </s>
    <s id="1018:6">ཏིང་ངེ་འཛིན་བྱེ་བ་ཁྲག་ཁྲིག་བརྒྱ་སྟོང་མངོན་པར་བསྒྲུབ་པ་ལ་མཁས་པ་ཤ་སྟག་གི་ཚོགས་སུ་གྱུར་ཏེ</s>
  </p>
  <p id="1019">
    <s id="1019:1">དེ་མ་ལགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ལས་དང་པོ་པ་དང་། ཐེག་པ་ལ་གསར་དུ་ཞུགས་པ་རྣམས་ལྟ་སྨོས་ཀྱང་ཅི་འཚལ་ཏེ། </s>
  </p>
  <p id="1020">
    <s id="1020:1">དེ་བཞིན་གཤེགས་པ་དེའི་སངས་རྒྱས་ཀྱི་ཞིང་གི་རྒྱན་དུ་གྱུར་པ་དེ་དག་ནི་ཚིག་གིས་བརྗོད་པར་སླ་བ་མ་ལགས་སོ། །</s>
    <s id="1020:2">དེ་བཞིན་གཤེགས་པ་<ref folio="F.291.b"/>དེ་ཡོངས་སུ་མྱ་ངན་ལས་འདས་ནས་</s>
  </p>
  <p id="1021">
    <s id="1021:1">དམ་པའི་ཆོས་ནི་དགུང་ལོ་སྟོང་ཕྲག་དྲུག་ཅུའི་བར་དུ་གནས་པར་གྱུར་ཏེ</s>
  </p>
  <p id="1022">
    <s id="1022:1">ཞུགས་ཤིང་དེ་དག་ལས་ཀྱང་སྒྲ་དེ་དག་དེ་སླན་ཆད་མི་འབྱུང་བར་གྱུར་ཏོ། །</s>
  </p>
  <p id="1023">
    <s id="1023:1">བཅོམ་ལྡན་འདས་དེའི་ཚེ་དགེ་སློང་བྱང་ཆུབ་སེམས་དཔའ་ཆོས་སྨྲ་བ་རབ་ཏུ་དགའ་བའི་དབང་པོ་ཞེས་བགྱི་བ་བྱུང་སྟེ། </s>
  </p>
  <p id="1024">
    <s id="1024:1">བཅོམ་ལྡན་འདས་བྱང་ཆུབ་སེམས་དཔའ་རབ་ཏུ་དགའ་བའི་དབང་པོ་དེ་ནི་སྔོན་སྤྱོད་སྤྱོད་པ་སྟེ། </s>
  </p>
  <p id="1025">
    <s id="1025:1">སྤྱོད་ལམ་བཅོས་མི་འཚལ་བ་</s>
    <s id="1025:2">འཇིག་རྟེན་པའི་ཆོས་ཐམས་ཅད་ལས་སླར་ལོག་པ་མ་མཆིས་པ་སྟེ། </s>
  </p>
  <p id="1026">
    <s id="1026:1">སེམས་ཅན་དེ་དག་ཀྱང་དབང་པོ་རྣོ་ཞིང་ཕྱེ་བ་ཙམ་གྱིས་འཚལ་ལ་ཟབ་མོ་ལ་མོས་པ་ཤ་སྟག་སྟེ། </s>
  </p>
  <p id="1027">
    <s id="1027:1">དེ་ནི་སེམས་ཅན་དེ་དག་ལ་འདོད་པ་ཆུང་བའི་བསྔགས་པ་ཡང་མི་རྗོད། </s>
  </p>
  <p id="1028">
    <s id="1028:1">ཆོག་ཤེས་པ་དང་། སྡོམ་པ་དང་། གཅིག་པུར་དགའ་བའི་བསྔགས་པ་ཡང་མི་རྗོད། </s>
  </p>
  <p id="1029">
    <s id="1029:1">འདུ་འཛི་མ་མཆིས་པའི་བསྔགས་པ་ཡང་མི་རྗོད་ཅིང་། </s>
    <s id="1029:2">དེས་སེམས་ཅན་དེ་དག་ལ་ཆོས་ཐམས་ཅད་ནི་འདོད་ཆགས་ཀྱི་ངོ་བོ་ཉིད་དོ་ཞེས་བགྱི་བར་བསྟན། </s>
  </p>
  <p id="1030">
    <s id="1030:1">ཆོས་ཐམས་ཅད་ནི་ཞེ་སྡང་གི་ངོ་བོ་ཉིད་དོ་ཞེས་བགྱི་བར་བསྟན། </s>
  </p>
  <p id="1031">
    <s id="1031:1">ཆོས་ཐམས་ཅད་ནི་གཏི་མུག་གི་ངོ་བོ་ཉིད་དོ་ཞེས་བགྱི་བར་བསྟན། </s>
  </p>
  <p id="1032">
    <s id="1032:1">ཆོས་ཐམས་ཅད་ནི་སྒྲིབ་པ་མེད་པའོ་ཞེས་བགྱི་བར་བསྟན་ཏེ། </s>
  </p>
  <p id="1033">
    <s id="1033:1">དེས་ཐབས་དེས་སྤྱོད་པ་ཐམས་ཅད་ཀྱང་མཚན་ཉིད་གཅིག་པའོ་ཞེས་བགྱི་བར་བསྟན་ནས། </s>
  </p>
  <p id="1034">
    <s id="1034:1">སེམས་ཅན་ཐབས་དེ་ལྟ་བུས་བསྟན་པ་དེ་དག་ཀྱང་བྱང་ཆུབ་སེམས་དཔའ་དེའི་སྤྱོད་པ་ལ་མི་དགའ་བར་མ་གྱུར་ཏེ། </s>
  </p>
  <p id="1035">
    <s id="1035:1">ཁོང་ཁྲོ་བའི་སེམས་མ་མཆིས་པ་དེ་དག་བཟོད་པའི་ས་ཐོབ་པར་གྱུར། </s>
  </p>
  <p id="1036">
    <s id="1036:1">དེ་བཞིན་གཤེགས་པའི་བསྟན་པ་ལ་ཡང་མི་ཕྱེད་ཅིང་ངེས་པར་གྱུར་ཏོ། །</s>
  </p>
  <p id="1037">
    <s id="1037:1">དེའི་ཚེ་དགེ་སློང་བྱང་ཆུབ་སེམས་དཔའ་ཆོས་སྨྲ་བ་རྒྱལ་བའི་བློ་གྲོས་ཞེས་བགྱི་བ་བྱུང་སྟེ། </s>
  </p>
  <p id="1038">
    <s id="1038:1">བཅོམ་ལྡན་འདས་ཆོས་སྨྲ་བ་རྒྱལ་བའི་བློ་གྲོས་ཞེས་བགྱི་བ་དེ་ནི་བསམ་གཏན་བཞི་ཐོབ་པ། </s>
    <s id="1038:2">གཟུགས་མ་མཆིས་པའི་སྙོམས་པར་འཇུག་པ་བཞི་ཐོབ་པ་སྟེ། </s>
  </p>
  <p id="1039">
    <s id="1039:1">སྦྱངས་པའི་ཡོན་ཏན་བཅུ་གཉིས་ཀྱང་ཡང་དག་པར་བླངས་ཏེ་གནས་པར་གྱུར་ཏོ། །</s>
  </p>
  <p id="1040">
    <s id="1040:1">བཅོམ་ལྡན་འདས་བྱང་ཆུབ་སེམས་དཔའ་རྒྱལ་བའི་བློ་གྲོས་ཀྱིས་འདུལ་བར་གྱུར་པ་དེ་དག་ནི་སྐྱོན་འཛིན་ཅིང་སྐྱོན་རྗོད་པ། </s>
    <s id="1040:2">བློ་མི་བརྟན་པ་ཤ་སྟག་ཏུ་གྱུར་ཏེ། </s>
  </p>
  <p id="1041">
    <s id="1041:1">བཅོམ་ལྡན་འདས་དེ་ནས་བྱང་ཆུབ་སེམས་དཔའ་རྒྱལ་བའི་བློ་གྲོས་བསོད་ནམས་ལ་<ref folio="F.292.a"/>སྤྱོད་པ་ཞིག་གི་ཚེ། མ་རིག་ནས་བྱང་ཆུབ་སེམས་དཔའ་རབ་ཏུ་དགའ་བའི་དབང་པོའི་བསླང་བའི་གྲོང་དེར་མཆིས་ཏེ། </s>
  </p>
  <p id="1042">
    <s id="1042:1">དེས་དེ་ན་ཁྱིམ་བདག་གི་བུའི་གནས་ཤིག་མཆིས་པར་མཐོང་ནས། </s>
  </p>
  <p id="1043">
    <s id="1043:1">ཁྱིམ་བདག་གི་བུ་གང་ན་བ་དེར་མཆིས་ནས་ཕྱིན་པ་དང་། སྟན་བཏིང་བ་ལ་མཆིས་ཏེ། </s>
  </p>
  <p id="1044">
    <s id="1044:1">ཁྱིམ་བདག་གི་བུ་དེ་ལ་འདོད་པ་ཆུང་བའི་བཀའ་མཆིད་བརྗོད། </s>
  </p>
  <p id="1045">
    <s id="1045:1">ཆོག་ཤེས་པའི་བཀའ་མཆིད་བརྗོད། </s>
  </p>
  <p id="1046">
    <s id="1046:1">སྡོམ་པའི་བཀའ་མཆིད་བརྗོད། </s>
  </p>
  <p id="1047">
    <s id="1047:1">འདུ་འཛིའི་ནོངས་པ་བརྗོད། </s>
  </p>
  <p id="1048">
    <s id="1048:1">གཅིག་པུར་དགའ་བའི་བསྔགས་པ་བརྗོད། </s>
  </p>
  <p id="1049">
    <s id="1049:1">འདུ་འཛི་མ་མཆིས་པའི་བསྔགས་པ་བརྗོད་ནས། </s>
  </p>
  <p id="1050">
    <s id="1050:1">ཁྱིམ་བདག་གི་བུ་དེའི་མདུན་དུ་བྱང་ཆུབ་སེམས་དཔའ་རབ་ཏུ་དགའ་བའི་དབང་པོ་ལ་མི་སྙན་པ་རྗོད་པ་</s>
    <s id="1050:2">དགེ་སློང་དེས་ནི་སྐྱེ་བོ་མང་པོ་ལོག་པར་བསྟན་ཏོ། །</s>
  </p>
  <p id="1051">
    <s id="1051:1">དགེ་སློང་དེས་ནི་སྐྱེ་བོ་མང་པོ་ལོག་པར་ལྟ་བར་བྱས་སོ། །</s>
  </p>
  <p id="1052">
    <s id="1052:1">དགེ་སློང་དེ་ནི་འདུ་འཛིའི་ནང་ན་རྣམ་པར་སྤྱོད་པ་སྟེ། </s>
  </p>
  <p id="1053">
    <s id="1053:1">འདོད་ཆགས་ནི་སྒྲིབ་པ་མེད་དོ་ཞེས་སྟོན་ཏོ། །</s>
  </p>
  <p id="1054">
    <s id="1054:1">ཞེ་སྡང་ནི་སྒྲིབ་པ་མེད་དོ་ཞེས་སྟོན་ཏོ། །</s>
  </p>
  <p id="1055">
    <s id="1055:1">གཏི་མུག་ནི་སྒྲིབ་པ་མེད་དོ་ཞེས་སྟོན་ཏོ། །</s>
  </p>
  <p id="1056">
    <s id="1056:1">ཆོས་ཐམས་ཅད་ནི་སྒྲིབ་པ་མེད་དོ་ཞེས་སྟོན་ཏོ་ཞེས་བརྗོད་པ་དང་། </s>
    <s id="1056:2">ཁྱིམ་བདག་གི་བུ་དེ་ཡང་དབང་པོ་རྣོ་བ་བཟོད་པ་ཐོབ་པ་ཞིག་སྟེ། </s>
  </p>
  <p id="1057">
    <s id="1057:1">དེས་དགེ་སློང་དེ་ལ་སྨྲས་པ། </s>
    <s id="1057:2">བཙུན་པ་ཁྱོད་ཀྱིས་འདོད་ཆགས་ཇི་ལྟར་མཁྱེན། </s>
  </p>
  <p id="1058">
    <s id="1058:1">དེས་སྨྲས་པ། ཁྱིམ་བདག་གི་བུ་འདོད་ཆགས་ནི་ཀུན་ནས་ཉོན་མོངས་པར་ཤེས་སོ། །</s>
  </p>
  <p id="1059">
    <s id="1059:1">སྨྲས་པ། བཙུན་པ་འོ་ན་འདོད་ཆགས་དེ་ནང་ན་མཆིས་སམ། ཕྱི་རོལ་ན་མཆིས། </s>
  </p>
  <p id="1060">
    <s id="1060:1">སྨྲས་པ། འདོད་ཆགས་ནི་ནང་ན་ཡང་མེད། </s>
  </p>
  <p id="1061">
    <s id="1061:1">ཕྱི་རོལ་ན་ཡང་མེད་དོ། །</s>
  </p>
  <p id="1062">
    <s id="1062:1">སྨྲས་པ། བཙུན་པ་དེ་ལྟར་འདོད་ཆགས་ནང་ན་ཡང་མ་མཆིས། </s>
  </p>
  <p id="1063">
    <s id="1063:1">ཕྱི་རོལ་ན་ཡང་མ་མཆིས་</s>
    <s id="1063:2">ཤར་ཕྱོགས་ན་ཡང་མ་མཆིས། </s>
  </p>
  <p id="1064">
    <s id="1064:1">ལྷོ་ཕྱོགས་ན་ཡང་མ་མཆིས། </s>
  </p>
  <p id="1065">
    <s id="1065:1">ནུབ་ཕྱོགས་ན་ཡང་མ་མཆིས། </s>
  </p>
  <p id="1066">
    <s id="1066:1">བྱང་ཕྱོགས་ན་ཡང་མ་མཆིས། </s>
  </p>
  <p id="1067">
    <s id="1067:1">སྟེང་ན་ཡང་མ་མཆིས། </s>
  </p>
  <p id="1068">
    <s id="1068:1">འོག་ན་ཡང་མ་མཆིས། </s>
  </p>
  <p id="1069">
    <s id="1069:1">ཕྱོགས་མཚམས་རྣམས་ན་ཡང་མ་མཆིས་ཏེ། </s>
  </p>
  <p id="1070">
    <s id="1070:1">དེ་ལྟ་ལགས་ན་དེ་ནི་མ་སྐྱེས་པ་ལགས་ཏེ། </s>
  </p>
  <p id="1071">
    <s id="1071:1">གང་ལ་མ་སྐྱེས་པ་དེ་ལ་ཀུན་ནས་ཉོན་མོངས་པའམ། རྣམ་པར་བྱང་བའང་ཅི་ཞིག་མཆིས། </s>
  </p>
  <p id="1072">
    <s id="1072:1">དེ་ནས་དགེ་སློང་རྒྱལ་བའི་བློ་གྲོས་ཀྱིས་བསྟན་པ་དེ་ཐོས་ནས་འཁྲུགས་ཏེ་ཤིན་ཏུ་མི་དགའ་<ref folio="F.292.b"/>ནས། </s>
  </p>
  <p id="1073">
    <s id="1073:1">བསོད་སྙོམས་ཀྱང་མ་བླངས་པར་སྟན་ལས་ལངས་ཏེ་མཆིས་སོ། །</s>
  </p>
  <p id="1074">
    <s id="1074:1">འདི་སྐད་ཀྱི་ཚིག་ཀྱང་རྗོད་དེ། </s>
  </p>
  <p id="1075">
    <s id="1075:1">ཀྱེ་མ་དགེ་སློང་དེས་ནི། སྐྱེ་བོ་མང་པོ་ལོག་པར་བསྟན་ཏོ་ཞེས་ཀྱང་</s>
    <s id="1075:2">བརྗོད་ནས་དེ་ཁྱིམ་དེ་ནས་བྱུང་སྟེ། </s>
  </p>
  <p id="1076">
    <s id="1076:1">དགོན་པ་ལོགས་སུ་མཆིས་སོ། །</s>
  </p>
  <p id="1077">
    <s id="1077:1">དེ་སླད་ཀྱིས་གཙུག་ལག་ཁང་དུ་མཆིས་ནས་</s>
    <s id="1077:2">དགེ་སློང་ལྷག་མ་རྣམས་ལ་ཡང་བསྒོའོ། །</s>
    <s id="1077:3">དགེ་འདུན་གྱི་ནང་དུ་ཡང་དགེ་སློང་དེ་མཐོང་ནས། </s>
  </p>
  <p id="1078">
    <s id="1078:1">འདི་སྐད་དུ་</s>
    <s id="1078:2">དགེ་སློང་འདི་ནི་སྐྱེ་བོ་མང་པོ་ལོག་པར་སྟོན་ཅིང་། </s>
    <s id="1078:3">དགེ་སློང་འདི་ནི་སྐྱེ་བོ་མང་པོ་ལོག་པར་ལྟ་བར་བྱེད་དེ། </s>
  </p>
  <p id="1079">
    <s id="1079:1">འདི་ནི་འདོད་ཆགས་སྒྲིབ་པ་མེད་དོ་ཞེས་སྟོན་ཏོ། །</s>
  </p>
  <p id="1080">
    <s id="1080:1">ཞེ་སྡང་སྒྲིབ་པ་མེད་དོ་ཞེས་སྟོན་ཏོ། །</s>
  </p>
  <p id="1081">
    <s id="1081:1">གཏི་མུག་སྒྲིབ་པ་མེད་དོ་ཞེས་སྟོན་ཏོ། །</s>
  </p>
  <p id="1082">
    <s id="1082:1">ཆོས་ཐམས་ཅད་སྒྲིབ་པ་མེད་དོ་ཞེས་སྟོན་ཏོ་ཞེས་བགྱིས་སོ། །</s>
  </p>
  <p id="1083">
    <s id="1083:1">དེ་ནས་བྱང་ཆུབ་སེམས་དཔའ་རབ་ཏུ་དགའ་བའི་དབང་པོ་དེ་འདི་སྙམ་དུ་གྱུར་ཏེ། </s>
  </p>
  <p id="1084">
    <s id="1084:1">དགེ་སློང་འདིས་ནི་གདོན་མི་ཟ་བར་ལས་ཀྱི་སྒྲིབ་པ་བསགས་པར་གྱུར་གོར་མ་ཆག་ན་དེ་ལ་བདག་གིས་ཟབ་མོའི་གཏམ་བྱའོ། །</s>
  </p>
  <p id="1085">
    <s id="1085:1">དེས་ནི་མ་ནུས་ནའང་འདིའི་བྱང་ཆུབ་ཀྱི་ཕྱོགས་ཀྱི་ཆོས་རྣམས་བསྒོམ་པའི་རྒྱུ་ཙམ་དུའང་འགྱུར་རོ་སྙམ་སྟེ། </s>
  </p>
  <p id="1086">
    <s id="1086:1">དེ་ནས་བྱང་ཆུབ་སེམས་དཔའ་རབ་ཏུ་དགའ་བའི་དབང་པོས། དགེ་སློང་གི་དགེ་འདུན་ཐམས་ཅད་གཅིག་ཏུ་འདུན་པར་བགྱིས་ནས། </s>
  </p>
  <p id="1087">
    <s id="1087:1">དེའི་ཚེ་ཚིགས་སུ་བཅད་པ་འདི་དག་སྨྲས་སོ། །</s>
  </p>
  <p id="1088">
    <s id="1088:1">འདོད་ཆགས་མྱ་ངན་འདས་པར་གསུངས། །</s>
  </p>
  <p id="1089">
    <s id="1089:1">ཞེ་སྡང་གཏི་མུག་དེ་བཞིན་ཏེ། །</s>
  </p>
  <p id="1090">
    <s id="1090:1">བྱང་ཆུབ་དེ་དག་གནས་ཉིད་ཡིན། །</s>
  </p>
  <p id="1091">
    <s id="1091:1">སངས་རྒྱས་བྱང་ཆུབ་བསམ་མི་ཁྱབ། །</s>
  </p>
  <p id="1092">
    <s id="1092:1">འདོད་ཆགས་གང་གིས་རྣམ་བརྟགས་པ། །</s>
    <s id="1092:2">ཞེ་སྡང་གཏི་མུག་དེ་བཞིན་ཏེ། །</s>
  </p>
  <p id="1093">
    <s id="1093:1">སངས་རྒྱས་བྱང་ཆུབ་དེ་ལ་རིང་། །གནམ་དང་ས་གཉིས་ཅི་བཞིན་ནོ། །</s>
  </p>
  <p id="1094">
    <s id="1094:1">བྱང་ཆུབ་འདོད་ཆགས་གཉིས་ནི་གཉིས་སུ་མེད། །</s>
  </p>
  <p id="1095">
    <s id="1095:1">འཇུག་པ་གཅིག་པ་མཉམ་ཉིད་ལྡན་པ་སྟེ། །</s>
  </p>
  <p id="1096">
    <s id="1096:1">འདི་དག་ཆོས་ལ་བྱིས་པ་གང་འཇིགས་པ། །</s>
    <s id="1096:2">དེ་དག་སངས་རྒྱས་བྱང་ཆུབ་རིང་བ་ཡིན། །</s>
  </p>
  <p id="1097">
    <s id="1097:1">འདོད་ཆགས་སྐྱེ་མིན་འཇིག་པ་མ་ཡིན་ཏེ། །</s>
  </p>
  <p id="1098">
    <s id="1098:1">སེམས་ཀྱང་ཀུན་ནས་ཉོན་མོངས་འགྱུར་བ་མེད། །</s>
  </p>
  <p id="1099">
    <s id="1099:1">གང་ཞིག་དམིགས་པའི་བདག་ལ་བློ་ཆགས་པ། །</s>
    <s id="1099:2">འདོད་ཆགས་ངན་སོང་དེ་དག་ལྟུང་བར་བྱེད། །</s>
  </p>
  <p id="1100">
    <s id="1100:1">གང་ཞིག་འདོད་ཆགས་ཆོས་ཀྱང་སངས་རྒྱས་ཆོས། །དེ་དག་ཁྱད་པར་གང་ཡང་མེད་པ་སྟེ། །</s>
  </p>
  <p id="1101">
    <s id="1101:1">ཡི་གེ་གཅིག་ཅིང་ཚུལ་གཅིག་མཚན་ཉིད་མེད། །</s>
  </p>
  <p id="1102">
    <s id="1102:1">དེ་ལྟར་<ref folio="F.293.a"/>ཤེས་པ་བདེ་གཤེགས་ཉིད་དུ་འགྱུར། །</s>
  </p>
  <p id="1103">
    <s id="1103:1">ཚུལ་ཁྲིམས་འཆལ་དང་ཚུལ་ཁྲིམས་རྣམ་བརྟགས་ཤིང་། །</s>
    <s id="1103:2">གང་ཞིག་ཚུལ་ཁྲིམས་རློམ་པས་མྱོས་གྱུར་པ། །</s>
    <s id="1103:3">དམིགས་པའི་ལྟ་ལ་རབ་གནས་དེ་ལ་ནི། །</s>
    <s id="1103:4">བྱང་ཆུབ་མེད་ཅིང་སངས་རྒྱས་ཆོས་ཀྱང་མེད། །</s>
  </p>
  <p id="1104">
    <s id="1104:1">གང་ཞིག་དགོན་པའི་གནས་ལ་རྟོག་བྱེད་ཅིང་། །</s>
    <s id="1104:2">བདག་ལ་སྟོད་བྱེད་གཞན་ལ་སྨོད་བྱེད་པ། །</s>
    <s id="1104:3">དགོན་པར་ལྟ་ལ་རབ་གནས་དེ་ལ་ནི། །</s>
    <s id="1104:4">མཐོ་རིས་མེད་ན་</s>
  </p>
  <p id="1105">
    <s id="1105:1">བྱང་ཆུབ་ག་ལ་ཡོད། །</s>
  </p>
  <p id="1106">
    <s id="1106:1">བྱང་ཆུབ་ལྟ་བ་གཉིས་སུ་མེད་གསུངས་ཏེ། །</s>
  </p>
  <p id="1107">
    <s id="1107:1">མིང་དང་ཡི་གེ་གྲངས་དང་སྒྲ་འཇུག་པ། །</s>
    <s id="1107:2">དེ་དག་གང་གིས་ཡང་དག་རྟོགས་གྱུར་པ། །</s>
    <s id="1107:3">དེ་ལ་སངས་རྒྱས་བྱང་ཆུབ་རིང་བ་མིན། །</s>
  </p>
  <p id="1108">
    <s id="1108:1">ཀུན་ནས་ཉོན་མོངས་དེ་ལ་རྣམ་རྟོག་ཅིང་། །རྣམ་བྱང་ལྟ་ལ་བྱིས་པ་གང་ཆགས་པ། །</s>
    <s id="1108:2">དམིགས་པའི་ལྟ་ལ་རབ་གནས་དེ་ལ་ནི། །</s>
    <s id="1108:3">བྱང་ཆུབ་མེད་ཅིང་སངས་རྒྱས་ཆོས་ཀྱང་མེད། །</s>
  </p>
  <p id="1109">
    <s id="1109:1">གང་ཞིག་སངས་རྒྱས་ཆོས་ལ་འདོད་སྐྱེད་པ། །</s>
    <s id="1109:2">དེ་ལ་སངས་རྒྱས་བྱང་ཆུབ་རིང་བ་སྟེ། །</s>
  </p>
  <p id="1110">
    <s id="1110:1">ཡོད་མིན་ཆོས་ལ་འདོད་པ་སྐྱེད་པས་ན། །</s>
  </p>
  <p id="1111">
    <s id="1111:1">དེ་ནི་སྡུག་བསྔལ་ཡོངས་སུ་མྱོང་བར་འགྱུར། །</s>
  </p>
  <p id="1112">
    <s id="1112:1">གང་ཞིག་འདོད་ཆགས་ཞེ་སྡང་མི་རྟོག་ཅིང་། །</s>
    <s id="1112:2">གཏི་མུག་ཆུང་བས་བྱང་ཆུབ་ཡིན་ལྟ་བ། །</s>
    <s id="1112:3">དེ་ལ་སངས་རྒྱས་བྱང་ཆུབ་རིང་བ་མིན། །</s>
  </p>
  <p id="1113">
    <s id="1113:1">བཟོད་པ་མཆོག་ཀྱང་མྱུར་དུ་དེས་འཐོབ་འགྱུར། །</s>
  </p>
  <p id="1114">
    <s id="1114:1">འདུས་མ་བྱས་དང་འདུས་བྱས་སུས་མཐོང་བ། །</s>
    <s id="1114:2">དེ་ནི་འཁོར་བའི་ཆོས་ལས་གཞར་མི་འགྲོལ། །</s>
    <s id="1114:3">གང་གིས་ཁམས་དེ་མཉམ་པ་ཉིད་རྟོགས་པ། །</s>
    <s id="1114:4">དེ་མྱུར་སྐྱེས་བུ་སངས་རྒྱས་མཆོག་ཏུ་འགྱུར། །</s>
  </p>
  <p id="1115">
    <s id="1115:1">གང་གིས་སངས་རྒྱས་ཆོས་དང་སངས་རྒྱས་དག །</s>
  </p>
  <p id="1116">
    <s id="1116:1">ཐམས་ཅད་ཀུན་ཏུ་ནམ་ཡང་མ་མཐོང་ན། །</s>
  </p>
  <p id="1117">
    <s id="1117:1">ཆོས་རྣམས་ཀུན་གྱིས་གོས་པ་མེད་པ་དེ། །</s>
  </p>
  <p id="1118">
    <s id="1118:1">བདུད་བཅོམ་བྱང་ཆུབ་མངོན་པར་འཚང་ཡང་རྒྱ། །</s>
  </p>
  <p id="1119">
    <s id="1119:1">སུ་ཞིག་སེམས་ཅན་རྣམ་པར་འགྲེལ་འདོད་པ། །</s>
    <s id="1119:2">དེས་ནི་སེམས་ཅན་ཁམས་སུ་བལྟ་མི་བྱ། །</s>
  </p>
  <p id="1120">
    <s id="1120:1">མ་ལུས་སེམས་ཅན་མྱ་ངན་འདས་དང་འདྲ། །</s>
  </p>
  <p id="1121">
    <s id="1121:1">དེ་ལྟར་སུས་ཤེས་དེ་ནི་རང་བྱུང་འགྱུར། །</s>
  </p>
  <p id="1122">
    <s id="1122:1">དགོན་པའི་ཆོས་ལ་གང་ཞིག་མི་སྣང་ཞིང་། །</s>
    <s id="1122:2">གྲོང་དུ་ཕྱིན་ན་སྤྱོད་ལམ་འཆོས་བྱེད་པ། །</s>
    <s id="1122:3">དེ་ནི་འཇིག་རྟེན་ལྷར་བཅས་རྐུན་པོ་སྟེ། །</s>
  </p>
  <p id="1123">
    <s id="1123:1">དེ་ལ་བྱང་ཆུབ་སངས་རྒྱས་ཆོས་རྣམས་མེད། །</s>
  </p>
  <p id="1124">
    <s id="1124:1">བདག་ནི་སངས་རྒྱས་འགྱུར་ཞེས་གང་རློམ་པ། །བྱིས་པ་དེ་ནི་གཏི་མུག་དབང་གིས་ནོན། །</s>
  </p>
  <p id="1125">
    <s id="1125:1">སངས་རྒྱས་ཆོས་ནི་ནམ་མཁའ་<ref folio="F.293.b"/>མཚུངས་པ་སྟེ། །</s>
  </p>
  <p id="1126">
    <s id="1126:1">བླང་དང་དོར་བའི་སྒྲ་ནི་དེ་ལ་མེད། །</s>
  </p>
  <p id="1127">
    <s id="1127:1">རྒྱལ་བས་ནམ་ཡང་བྱང་ཆུབ་སངས་མ་རྒྱས། །</s>
  </p>
  <p id="1128">
    <s id="1128:1">དེས་ནི་ནམ་ཡང་སེམས་ཅན་བཀྲོལ་བ་མེད། །</s>
  </p>
  <p id="1129">
    <s id="1129:1">མེད་པའི་ཆོས་རྣམས་བརྟགས་ཤིང་བྱིས་པ་རྣམས། །</s>
    <s id="1129:2">སངས་རྒྱས་བྱང་ཆུབ་ལས་ནི་རིང་བ་ཡིན། །</s>
  </p>
  <p id="1130">
    <s id="1130:1">སེམས་ཅན་འདི་དག་ཉོན་མོངས་སུས་མཐོང་བ། །</s>
    <s id="1130:2">དེ་ལ་ཉོན་མོངས་མཐའ་ཡས་འབྱུང་བར་འགྱུར། །</s>
  </p>
  <p id="1131">
    <s id="1131:1">སེམས་ཅན་དེ་དག་སེམས་ཅན་མེད་ཅེས་གསུངས། །</s>
  </p>
  <p id="1132">
    <s id="1132:1">སེམས་ཅན་འདུ་ཤེས་གནས་ལ་བྱང་ཆུབ་མེད། །</s>
  </p>
  <p id="1133">
    <s id="1133:1">གང་གིས་སེམས་ཅན་ཤིན་ཏུ་གྲོལ་མཐོང་ཞིང་། །</s>
    <s id="1133:2">འདོད་ཆགས་ཞེ་སྡང་གཏི་མུག་རྟག་མེད་ལ། །</s>
    <s id="1133:3">སེམས་ཅན་ཞི་ཞིང་རབ་ཞི་རྣམ་ཞི་བར། །</s>
    <s id="1133:4">གང་གིས་ཤེས་པ་དེ་ནི་མགོན་པོར་འགྱུར། །</s>
  </p>
  <p id="1134">
    <s id="1134:1">གང་གིས་སེམས་ཅན་སེམས་ཅན་མེད་མ་མཐོང་། །</s>
  </p>
  <p id="1135">
    <s id="1135:1">ཡང་དག་ཉིད་དུ་སངས་རྒྱས་ཆོས་མ་དམིགས། །</s>
  </p>
  <p id="1136">
    <s id="1136:1">ཇི་ལྟར་སེམས་ཅན་དེ་བཞིན་སངས་རྒྱས་ཤེས། །</s>
  </p>
  <p id="1137">
    <s id="1137:1">དེ་ལྟར་སུས་ཤེས་དེ་ནི་མགོན་པོར་འགྱུར། །</s>
  </p>
  <p id="1138">
    <s id="1138:1">ཉོན་མོངས་རྟོག་ན་ཉོན་མོངས་ཡོད་པར་འགྱུར། །</s>
  </p>
  <p id="1139">
    <s id="1139:1">ཚུལ་བཞིན་ལམ་སེམས་དེ་བཞིན་ཉོན་མོངས་ཡོད། །</s>
  </p>
  <p id="1140">
    <s id="1140:1">ཉོན་མོངས་ལམ་དུ་ནམ་ཡང་མ་བརྟགས་ན། །</s>
  </p>
  <p id="1141">
    <s id="1141:1">དེས་ནི་བྱང་ཆུབ་མི་རྟོག་ས་འཐོབ་བོ། །</s>
    <s id="1141:2">སྟོང་པའི་ཆོས་ཀྱིས་མི་མཁས་གང་འཇིགས་པ། །</s>
    <s id="1141:3">དེ་དག་སངས་རྒྱས་ཆོས་ལས་རིང་བ་ཡིན། །</s>
  </p>
  <p id="1142">
    <s id="1142:1">སྟོང་ཉིད་ཆོས་ལ་ཐེ་ཙོམ་སུ་མེད་པ། །</s>
    <s id="1142:2">དེ་དག་སངས་རྒྱས་བྱང་ཆུབ་འཐོབ་པར་འགྱུར། །</s>
  </p>
  <p id="1143">
    <s id="1143:1">བྱང་ཆུབ་མཆོག་ཐོབ་པར་ནི་སུ་འདོད་པ། །</s>
    <s id="1143:2">དེས་ནི་འདོད་ཆགས་ཆོས་ལ་བརྟག་མི་བྱ། །</s>
  </p>
  <p id="1144">
    <s id="1144:1">འདོད་ཆགས་ཆོས་ཀྱི་མཚན་ཉིད་གང་ཡིན་པ། །</s>
    <s id="1144:2">དེ་དག་སངས་རྒྱས་ཡོན་ཏན་བསམ་མི་ཁྱབ། །</s>
  </p>
  <p id="1145">
    <s id="1145:1">གང་ཞིག་སངས་རྒྱས་ཆོས་ལ་མི་འཇུག་ཅིང་། །</s>
    <s id="1145:2">སེམས་དང་བྱང་ཆུབ་སྐྱེ་བ་མེད་པ་དང་། །</s>
    <s id="1145:3">སེམས་དང་སངས་རྒྱས་བྱང་ཆུབ་གཉིས་མེད་པར། །ཤེས་པར་གྱུར་ན་</s>
  </p>
  <p id="1146">
    <s id="1146:1">དེ་ནི་མགོན་པོར་འགྱུར། །</s>
  </p>
  <p id="1147">
    <s id="1147:1">སྡིག་སེམས་མུ་སྟེགས་ཅན་གྱིས་གང་བརྗོད་དང་། །</s>
    <s id="1147:2">སངས་རྒྱས་རྣམས་ཀྱིས་གསུང་གང་བཀའ་སྩལ་པ། །</s>
    <s id="1147:3">དེ་དག་ཐ་དད་ཚུལ་གྱུར་མེད་པ་སྟེ། །</s>
  </p>
  <p id="1148">
    <s id="1148:1">དེ་ལྟར་ཤེས་ན་དེ་ནི་མགོན་པོར་འགྱུར། །</s>
  </p>
  <p id="1149">
    <s id="1149:1">གང་གིས་བྱང་ཆུབ་མཐོང་ཞིང་སྨོན་བྱེད་པ། །</s>
    <s id="1149:2">དེ་དང་བྱང་ཆུབ་རིང་སྟེ་བྱང་ཆུབ་མེད། །</s>
  </p>
  <p id="1150">
    <s id="1150:1">སངས་རྒྱས་སངས་རྒྱས་མིན་པ་མི་མཉམ་ཞེའམ། །</s>
    <s id="1150:2">སངས་རྒྱས་འདི་ཞེས་མི་རྟོག་མགོན་པོར་འགྱུར། །</s>
  </p>
  <p id="1151">
    <s id="1151:1">གང་<ref folio="F.294.a"/>ཞིག་བདག་ནི་སེམས་ཅན་འགྲེལ་པ་ཞེས། །</s>
    <s id="1151:2">རློམ་ན་སེམས་ཅན་འདུ་ཤེས་ཆགས་རྨོངས་པས། །</s>
    <s id="1151:3">དམིགས་པའི་ལྟ་ལ་རབ་གནས་དེ་ལ་ནི། །</s>
    <s id="1151:4">བྱང་ཆུབ་མེད་ཅིང་སངས་རྒྱས་ཆོས་ཀྱང་མེད། །</s>
  </p>
  <p id="1152">
    <s id="1152:1">འདོད་ཆགས་ནང་དང་ཕྱི་ན་མི་གནས་ཏེ། །</s>
  </p>
  <p id="1153">
    <s id="1153:1">ཕྱོགས་དང་ཕྱོགས་མཚམས་གང་ནའང་ཡོད་པ་མིན། །</s>
  </p>
  <p id="1154">
    <s id="1154:1">ཆོས་རྣམས་ཡོད་མིན་རྣམ་པར་བརྟག་བྱས་ཤིང་། །བྱིས་པ་འདོད་ཆགས་འདུ་ཤེས་དེ་ལྟར་རྨོངས། །</s>
  </p>
  <p id="1155">
    <s id="1155:1">སྒྱུ་མ་སྨིག་རྒྱུ་བྲག་ཅ་ལྟ་བུ་སྟེ། །</s>
  </p>
  <p id="1156">
    <s id="1156:1">མོ་གཤམ་བུ་དང་རྨི་ལམ་འདྲ་བ་ནི། །</s>
    <s id="1156:2">ཉོན་མོངས་འདི་དག་ཐམས་ཅད་དམིགས་སུ་མེད། །</s>
  </p>
  <p id="1157">
    <s id="1157:1">བྱིས་པ་དེ་ལྟར་མི་ཤེས་རྣམ་པར་རྨོངས། །</s>
  </p>
  <p id="1158">
    <s id="1158:1">འདུས་བྱས་ཆོས་དང་འདུས་མ་བྱས་ཀྱི་ཆོས། །</s>
    <s id="1158:2">དེ་དག་ཐ་དད་གཉིས་སུ་ནམ་ཡང་མེད། །</s>
  </p>
  <p id="1159">
    <s id="1159:1">གང་ལ་གྲངས་དང་བགྲང་དུ་མེད་པ་དང་། །དེ་ཡི་ཚུལ་གྱིས་གཉིས་སུ་མེད་པར་འཇུག །</s>
  </p>
  <p id="1160">
    <s id="1160:1">བྱིས་པ་གང་ཞིག་བྱང་ཆུབ་སེམས་རློམ་ཞིང་། །</s>
    <s id="1160:2">སངས་རྒྱས་འགྱུར་ཞེས་རློམ་སེམས་བྱེད་གྱུར་ན། །</s>
  </p>
  <p id="1161">
    <s id="1161:1">ཆོས་ཀྱི་དངོས་ཉིད་ཕྱག་རྒྱ་འདི་བོར་བས། །</s>
    <s id="1161:2">དེ་ལ་སངས་རྒྱས་ཆོས་དང་བྱང་ཆུབ་མེད། །</s>
  </p>
  <p id="1162">
    <s id="1162:1">སྨྲ་ལ་གང་དགའ་ཡོངས་རྟོག་སྤྱོད་ཡུལ་ཅན། །སྨྲ་བའི་དོན་ལ་རྣམ་པར་མི་སེམས་ཤིང་། །</s>
    <s id="1162:2">མིང་དང་ལེགས་ལ་དེ་བཞིན་ཆགས་གྱུར་པ། །</s>
    <s id="1162:3">དེ་དག་བྱང་ཆུབ་འགྱུར་བ་ཐེ་ཙོམ་ཡོད། །</s>
  </p>
  <p id="1163">
    <s id="1163:1">ལྟ་བའི་རྣམ་པ་བྱང་ཆུབ་གཉིས་མེད་གསུངས། །</s>
  </p>
  <p id="1164">
    <s id="1164:1">མིང་དང་ཡི་གེ་གྲངས་དང་སྐད་འཇུག་པ། །</s>
    <s id="1164:2">མི་མཁས་གང་གིས་ཆོས་འདི་མ་རྟོགས་པ། །</s>
    <s id="1164:3">དེ་དག་སངས་རྒྱས་བྱང་ཆུབ་རིང་བར་གནས། །</s>
  </p>
  <p id="1165">
    <s id="1165:1">མིང་ལ་ཆགས་ཤིང་སྨྲ་ལ་དགའ་བ་དང་། །</s>
    <s id="1165:2">བདག་ཏུ་ལྟ་ལ་གང་ཞིག་གནས་གྱུར་ཅིང་། །</s>
    <s id="1165:3">འདོད་པ་ཆུང་དང་ཆོག་ཤེས་རྣམ་བརྟགས་པས། །</s>
    <s id="1165:4">འདོད་པའི་དབང་གིས་ད་དུང་དེ་འདུག་གོ། །</s>
  </p>
  <p id="1166">
    <s id="1166:1">འདོད་ཆགས་ཆོས་ལས་ཤེད་སྐྱེས་གང་འབྲོས་པ། །</s>
    <s id="1166:2">དེ་ནི་འདོད་ཆགས་ཆོས་ལས་གཞར་མི་འགྲོལ། །</s>
    <s id="1166:3">གང་གིས་ཡང་དག་འདོད་ཆགས་ཆོས་ཤེས་ན། །</s>
  </p>
  <p id="1167">
    <s id="1167:1">འདོད་ཆགས་བྲལ་བའི་འདོད་ཆགས་ཆོས་ཤེས་འགྱུར། །</s>
  </p>
  <p id="1168">
    <s id="1168:1">ཡུན་རིང་དུས་སུ་ཚུལ་ཁྲིམས་བསྲུང་བྱས་ཤིང་། །བསྐལ་པ་བྱེ་བར་བསམ་གཏན་བསྐྱེད་བྱས་ཀྱང་། །</s>
    <s id="1168:2">ཡང་དག་ཉིད་མཐའ་འདི་ནི་མ་རྟོགས་ན། །</s>
  </p>
  <p id="1169">
    <s id="1169:1">བསྟན་པ་འདི་ལ་དེ་དག་བློ་ཡོད་མིན། །</s>
  </p>
  <p id="1170">
    <s id="1170:1">ཅི་ཡང་མ་ཡིན་ཆོས་འདི་སུས་ཤེས་པ། །</s>
    <s id="1170:2">ནམ་ཡང་དེ་ནི་ཆོས་ཀུན་ཆགས་མི་འགྱུར། །</s>
  </p>
  <p id="1171">
    <s id="1171:1">ཚུལ་ཁྲིམས་འཆལ་དང་<ref folio="F.294.b"/>ཚུལ་ཁྲིམས་རྣམ་བརྟགས་པས། །</s>
    <s id="1171:2">བྱིས་པ་དམིགས་པའི་སྤྱོད་ཡུལ་ཐར་མི་འགྱུར། །</s>
  </p>
  <p id="1172">
    <s id="1172:1">ཚུལ་ཁྲིམས་ཚུལ་ཁྲིམས་མེད་པར་སུས་ཤེས་ཤིང་། །</s>
    <s id="1172:2">ཚུལ་ཁྲིམས་འཆལ་དང་ཚུལ་ཁྲིམས་ཚུལ་གཅིག་ཅེས། །</s>
    <s id="1172:3">ཚུལ་ཁྲིམས་ངང་ཚུལ་དེ་ལྟར་སུས་ཤེས་པ། །</s>
    <s id="1172:4">ཚུལ་ཁྲིམས་འཆལ་པ་དེ་ལ་ནམ་ཡང་མེད། །</s>
  </p>
  <p id="1173">
    <s id="1173:1">ཆོས་རྒྱལ་ཆོས་ལ་རྟོག་པར་མ་གྱུར་ན། །</s>
  </p>
  <p id="1174">
    <s id="1174:1">ཐབས་ཀྱི་ས་ལ་སེམས་ཅན་རྣམ་འདུལ་ཞིང་། །</s>
    <s id="1174:2">བྱང་ཆུབ་ཟག་མེད་ཞི་བ་འདི་ལ་ཡང་། །</s>
    <s id="1174:3">ཚུལ་གཅིག་ཆོས་ཀྱིས་སེམས་ཅན་འཛུད་པ་ཡིན། །</s>
  </p>
  <p id="1175">
    <s id="1175:1">ཆོས་རྒྱལ་དམ་པའི་ཆོས་འདི་མི་གཡོ་ཞིང་། །</s>
    <s id="1175:2">དངོས་མེད་མཚན་ཉིད་མེད་ལ་ཚུལ་གཅིག་པར། །</s>
    <s id="1175:3">ངོ་བོ་ཉིད་ཀྱིས་སྟོང་ཆོས་མ་ཐོས་པས། །</s>
    <s id="1175:4">གཡང་ས་ཆེན་པོར་བྱིས་པ་དེ་དག་ལྟུང་། །</s>
  </p>
  <p id="1176">
    <s id="1176:1">ཆོས་འདི་ཐོས་ཤིང་མི་དངང་གང་གྱུར་པའི། །</s>
    <s id="1176:2">འདོད་པའི་ཡོན་ཏན་ལྔ་ཆགས་ཁྱིམ་པའང་བླའི། །</s>
    <s id="1176:3">བསྟན་པ་འདི་ལ་རབ་ཏུ་བྱུང་གྱུར་ཅིང་། །</s>
    <s id="1176:4">དམིགས་སྟ་སྦྱངས་པའི་ཡོན་ཏན་རློམ་པ་མིན། །</s>
  </p>
  <p id="1177">
    <s id="1177:1">ཕྱོགས་བཅུ་ཀུན་ན་སངས་རྒྱས་རང་བྱུང་བ། །</s>
    <s id="1177:2">འཇིག་རྟེན་དོན་མཛད་གང་དག་བཞུགས་པ་རྣམས། །</s>
    <s id="1177:3">དེ་དག་ཀུན་གྱིས་ནམ་མཁའ་མཚུངས་པའི་ཆོས། །གཡོ་བ་མེད་ཤེས་བྱང་ཆུབ་འགྱུར་ཞེས་གསུངས། །</s>
  </p>
  <p id="1178">
    <s id="1178:1">མི་མཁས་གང་རྣམས་མི་སྡུག་བསྒོམ་སེམས་ཤིང་། །</s>
    <s id="1178:2">ཆོས་རབ་འདི་ཐོས་འཇིགས་པར་འགྱུར་བ་དག །</s>
  </p>
  <p id="1179">
    <s id="1179:1">རྟག་པར་སྡུག་བསྔལ་ཆེ་དང་ལྡན་གྱུར་ཅིང་། །</s>
    <s id="1179:2">བསྐལ་པ་བྱེ་བ་མང་པོར་སྡུག་བསྔལ་འགྱུར། །</s>
  </p>
  <p id="1180">
    <s id="1180:1">ཚིགས་སུ་བཅད་པ་བསྟན་པ་འདི་བཤད་པའི་ཚེ། ལྷའི་བུ་སྟོང་ཕྲག་སུམ་ཅུ་རྩ་གཉིས་ཀྱིས་མི་སྐྱེ་བའི་ཆོས་ལ་བཟོད་པ་ཐོབ་བོ། །</s>
    <s id="1180:2">དགེ་སློང་སྟོང་ཕྲག་བརྒྱད་ཅུ་ཉེ་བར་ལེན་པ་མེད་པར་ཟག་པ་ལས་སེམས་རྣམ་པར་གྲོལ་ལོ། །</s>
  </p>
  <p id="1181">
    <s id="1181:1">བྱང་ཆུབ་སེམས་དཔའ་རྒྱལ་བའི་བློ་གྲོས་ཀྱང་འཆི་བའི་དུས་བགྱིས་ནས་དོག་སའི་སྒོ་ཕྱེ་སྟེ། </s>
  </p>
  <p id="1182">
    <s id="1182:1">སེམས་ཅན་དམྱལ་བ་ཆེན་པོར་ལྟུང་ངོ་། །</s>
  </p>
  <p id="1183">
    <s id="1183:1" flag="alternateSource">དེ་སུག་ལས་ཀྱི་སྒྲིབ་པ་དེས་བསྐལ་པ་བྱེ་བ་ཁྲག་ཁྲིག་བརྒྱ་ཕྲག་སྟོང་དུ་སེམས་ཅན་དམྱལ་བ་ཆེན་པོ་དག་ཏུ་སྡུག་བསྔལ་ཚ་ཞིང་རྩུབ་ལ་ཡིད་དུ་མི་འོང་བའི་ཚོར་བ་མི་བཟད་པ་མྱོང་བར་གྱུར་ཏོ། །</s>
  </p>
  <p id="1184">
    <s id="1184:1">ཚེ་རབས་བརྒྱ་སྟོང་ཕྲག་བདུན་ཅུ་རྩ་བཞིར་མི་སྙན་པར་བརྗོད་པ་ཐོབ་པར་གྱུར་ཏོ། །</s>
  </p>
  <p id="1185">
    <s id="1185:1">བསྐལ་པ་བརྒྱ་སྟོང་མང་པོར་དེ་བཞིན་གཤེགས་པའི་མཚན་ཙམ་ཡང་མ་ཐོས་པར་གྱུར་ཏོ། །</s>
  </p>
  <p id="1186">
    <s id="1186:1">དེ་དེ་ནས་སླད་ཀྱིས་དེ་བཞིན་གཤེགས་པ་<ref folio="F.295.a"/>གཞན་དང་གཞན་དག་དང་མཇལ་ཏེ། </s>
  </p>
  <p id="1187">
    <s id="1187:1">དེ་དག་གི་བསྟན་པ་ལ་རབ་ཏུ་བྱུང་ནས་མངོན་པར་མོས་པར་མ་གྱུར་ཏེ། </s>
  </p>
  <p id="1188">
    <s id="1188:1">ཚེ་རབས་སྟོང་ཕྲག་བདུན་ཅུ་རྩ་དྲུག་རབ་ཏུ་བྱུང་བ་ལས་སླར་བབས་པར་གྱུར་ཏོ། །</s>
  </p>
  <p id="1189">
    <s id="1189:1">སུག་ལས་ཀྱི་སྒྲིབ་པ་དེ་ཉིད་ཀྱི་ལྷག་མས་ཚེ་རབས་སྟོང་ཕྲག་མང་པོར་དབང་པོ་རྟུལ་པོར་གྱུར་ཏོ། །</s>
  </p>
  <p id="1190">
    <s id="1190:1">བཅོམ་ལྡན་འདས་དེའི་ཚེ་བྱང་ཆུབ་སེམས་དཔའ་དགེ་སློང་ཆོས་སྨྲ་བ་རབ་ཏུ་དགའ་བའི་དབང་པོ་ཞེས་བགྱི་བ་བྱུང་བ་དེ་ནི་བླ་ན་</s>
  </p>
  <p id="1191">
    <s id="1191:1">མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཏེ། </s>
  </p>
  <p id="1192">
    <s id="1192:1">ད་ལྟར་བཞུགས་ཤིང་འཚོ་གཞེས་ཆོས་ཀྱང་སྟོན་ཏོ། །</s>
  </p>
  <p id="1193">
    <s id="1193:1">ཤར་ཕྱོགས་ཀྱི་འཇིག་རྟེན་གྱི་ཁམས་བྱེ་བ་བརྒྱ་སྟོང་འདས་པ་ན། </s>
  </p>
  <p id="1194">
    <s id="1194:1">སངས་རྒྱས་ཀྱི་ཞིང་རིན་ཆེན་སྣ་ཚོགས་ཀྱི་འཇིག་རྟེན་གྱི་ཁམས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གཟི་བརྗིད་སྟུག་ཅིང་དྲི་མ་མེད་ལ་ཉི་ཟླ་ཟིལ་གྱིས་གནོན་པ་བཞུགས་ཤིང་འཚོ་གཞེས་ཆོས་ཀྱང་སྟོན་ཏེ</s>
  </p>
  <p id="1195">
    <s id="1195:1">བཅོམ་ལྡན་འདས་དགེ་སློང་རྒྱལ་བའི་བློ་གྲོས་ཞེས་བགྱི་བར་གང་གྱུར་པ་དེ་ནི་བདག་ཉིད་དེའི་ཚེ་དེའི་དུས་ན། </s>
  </p>
  <p id="1196">
    <s id="1196:1">དགེ་སློང་རྒྱལ་བའི་བློ་གྲོས་ཞེས་བགྱི་བར་གྱུར་ཏེ། </s>
  </p>
  <p id="1197">
    <s id="1197:1">བཅོམ་ལྡན་འདས་བདག་གི་དེའི་ཚེ་ཚུལ་འདི་མ་འཚལ་བས་དེ་ལྟ་བུའི་སྡུག་བསྔལ་མྱོང་བར་གྱུར་ཏོ། །</s>
  </p>
  <p id="1198">
    <s id="1198:1">བཅོམ་ལྡན་འདས་བདག་ནི་དེ་འདྲ་བའི་གནས་སུ་གྱུར་ཏེ། </s>
  </p>
  <p id="1199">
    <s id="1199:1">དེ་ལྟ་བུའི་སྡུག་བསྔལ་མ་མཆིས་པའི་སྡུག་བསྔལ་ཡོངས་སུ་བརྟགས་པའི་སྡུག་བསྔལ། ཕྱིན་ཅི་ལོག་གི་སྡུག་བསྔལ་རྣམ་པ་དེ་ལྟ་བུ་མྱོང་བར་གྱུར་ཏོ། །</s>
  </p>
  <p id="1200">
    <s id="1200:1">བཅོམ་ལྡན་འདས་དེ་ལྟ་ལགས་པས་བྱང་ཆུབ་སེམས་དཔའི་ཐེག་པ་ལ་ཞུགས་པའམ། ཉན་ཐོས་ཀྱི་ཐེག་པ་ལ་ཞུགས་པ་གང་ཡང་རུང་སྟེ། </s>
  </p>
  <p id="1201">
    <s id="1201:1">དེ་ལྟ་བུའི་སུག་ལས་ཀྱི་སྒྲིབ་པ་མི་འཚལ་ཞིང་། དེ་ལྟ་བུའི་སྡུག་བསྔལ་མི་འཚལ་ན་</s>
    <s id="1201:2">དེས་དམ་པའི་ཆོས་སྤང་བར་མི་བགྱིའོ། །</s>
  </p>
  <p id="1202">
    <s id="1202:1">དམ་པའི་ཆོས་ལ་དཔྱ་བར་མི་བགྱིའོ། །</s>
  </p>
  <p id="1203">
    <s id="1203:1">ཆོས་གང་ལ་ཡང་ཁོང་ཁྲོ་བར་མི་བགྱིའོ། །</s>
  </p>
  <p id="1204">
    <s id="1204:1">དེ་ནས་བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="1205">
    <s id="1205:1">འཇམ་དཔལ་ཚིགས་སུ་བཅད་པ་དེ་ཐོས་པས་ཁྱོད་ལ་ཁྱད་པར་ཅི་ཞིག་ཏུ་གྱུར། </s>
  </p>
  <p id="1206">
    <s id="1206:1">གསོལ་པ། </s>
    <s id="1206:2">བཅོམ་ལྡན་འདས་ཚིགས་སུ་བཅད་པ་དེ་ཐོས་ལས་ཀྱི་སྒྲིབ་པ་དེ་ལས་ལངས་ནས་</s>
  </p>
  <p id="1207">
    <s id="1207:1">གང་དང་གང་དུ་སྐྱེས་པ་དེ་དང་དེ་དག་ཏུ་ཡང་<ref folio="F.295.b"/>ཟབ་མོའི་བཟོད་པ་ཅན། </s>
    <s id="1207:2">ངེས་པའི་བཟོད་པ་ཅན་དུ་གྱུར་ཏེ</s>
  </p>
  <p id="1208">
    <s id="1208:1">ཆོས་ཟབ་མོ་སྟོན་པ་ལ་མཁས་པར་གྱུར་ཏོ། །</s>
  </p>
  <p id="1209">
    <s id="1209:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="1209:2">འཇམ་དཔལ་སུའི་མཐུས་ཁྱོད་ཀྱིས་དེ་ལྟར་ཡུན་རིང་པོ་ན་མངོན་པར་འདུ་བྱས་པའི་ལས་ཀྱི་སྒྲིབ་པ་རྗེས་སུ་དྲན། </s>
  </p>
  <p id="1210">
    <s id="1210:1">འཇམ་དཔལ་གྱིས་གསོལ་པ། </s>
    <s id="1210:2">བཅོམ་ལྡན་འདས་བྱང་ཆུབ་སེམས་དཔའ་རྣམས་ནི་ཅི་སེམས་ཅི་སྨྲ། </s>
  </p>
  <p id="1211">
    <s id="1211:1">རྗེས་སུ་ཅི་དྲན་ཡང་དེ་དག་ཐམས་ཅད་དེ་བཞིན་གཤེགས་པའི་མཐུ་སྟེ། </s>
  </p>
  <p id="1212">
    <s id="1212:1">དེ་ཅིའི་སླད་དུ་ཞེ་ན། </s>
    <s id="1212:2">བཅོམ་ལྡན་འདས་དེ་བཞིན་གཤེགས་པ་ལས་བྱུང་བ་ནི་ཆོས་ཐམས་ཅད་དོ། །</s>
  </p>
  <p id="1213">
    <s id="1213:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="1213:2">འཇམ་དཔལ་དེ་བཞིན་གཤེགས་པའི་སྟོབས་བཅུ་ཐོབ་པ་དང་། འདི་ཐོས་པ་དེ་ནི་མཚུངས་སོ། །</s>
  </p>
  <p id="1214">
    <s id="1214:1">མི་སྐྱེ་བའི་ཆོས་ལ་བཟོད་པ་ཐོབ་པ་དང་། འདི་ཐོས་པ་དེ་ནི་མཚུངས་སོ། །</s>
  </p>
  <p id="1215">
    <s id="1215:1">འཇམ་དཔལ་གྱིས་གསོལ་པ། </s>
    <s id="1215:2">བདག་གིས་བཅོམ་ལྡན་འདས་ཀྱིས་གསུངས་པའི་དོན་འཚལ་ཏེ། </s>
  </p>
  <p id="1216">
    <s id="1216:1">ཆོས་ཀྱི་རྣམ་གྲངས་འདི་ཐོས་པ་ནི་བསམ་གྱིས་མི་ཁྱབ་བོ། །</s>
    <s id="1216:2">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="1216:3">འཇམ་དཔལ་དེ་དེ་བཞིན་ཏེ། </s>
  </p>
  <p id="1217">
    <s id="1217:1">ཆོས་ཀྱི་རྣམ་གྲངས་འདི་ཐོས་པ་ནི་བསམ་གྱིས་མི་ཁྱབ་བོ། །</s>
    <s id="1217:2">འོན་ཀྱང་སྦྱོར་བ་མེད་པ་ལ་ལ་དེ་ཐོས་ནས་</s>
  </p>
  <p id="1218">
    <s id="1218:1">མོས་པར་མི་འགྱུར་དུ་འོང་བའི་ཕྱིར། དེ་བཞིན་གཤེགས་པ་ལུང་མི་སྟོན་ཏོ། །</s>
  </p>
  <p id="1219">
    <s id="1219:1">དེ་ནས་བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས་འདི་སྐད་ཅེས་གསོལ་ཏོ། །</s>
  </p>
  <p id="1220">
    <s id="1220:1">བཅོམ་ལྡན་འདས་སླད་མའི་དུས་ལྔ་བརྒྱ་པ་ཐ་མ་ལ་ཅི་ནས་ཀྱང་ཆོས་ཀྱི་རྣམ་གྲངས་འདི་རྒྱས་པར་འགྱུར་ཞིང་སྐྱེ་བོ་མང་པོའི་སུག་པར་ཕྱིན་པར་འགྱུར་བ་དང་། དེ་ལ་བདུད་དམ་བདུད་ཀྱི་རིས་ཀྱི་ལྷ་དག་གིས་གླགས་རྙེད་པར་མི་འགྱུར་བ་དེ་ལྟར་བྱིན་གྱིས་བརླབ་ཏུ་གསོལ། </s>
  </p>
  <p id="1221">
    <s id="1221:1">དེ་ནས་བཅོམ་ལྡན་འདས་ཀྱིས་ཆོས་ཀྱི་རྣམ་གྲངས་འདི་བྱིན་གྱིས་བརླབ་པའི་ཕྱིར་གཡས་གཡོན་དུ་གཟིགས་སོ། །</s>
  </p>
  <p id="1222">
    <s id="1222:1">བཅོམ་ལྡན་འདས་ཀྱིས་དེ་ལྟར་གཟིགས་མ་ཐག་ཏུ་དེའི་ཚེ་ཕྱོགས་བཅུར་སངས་རྒྱས་ཀྱི་ཞིང་གང་གཱའི་ཀླུང་གི་བྱེ་མ་སྙེད་རྣམ་པ་དྲུག་ཏུ་གཡོས་པར་གྱུར། </s>
  </p>
  <p id="1223">
    <s id="1223:1">རབ་ཏུ་གཡོས་པར་གྱུར། </s>
  </p>
  <p id="1224">
    <s id="1224:1">ཀུན་ཏུ་གཡོས་པར་གྱུར་ཏོ། །</s>
  </p>
  <p id="1225">
    <s id="1225:1">དེའི་ཚེ་བཅོམ་ལྡན་འདས་ཀྱིས་ཆོས་ཀྱི་རྣམ་གྲངས་འདི་བྱིན་གྱིས་བརླབ་པ་མཛད་དེ། </s>
  </p>
  <p id="1226">
    <s id="1226:1">སངས་རྒྱས་བཅོམ་ལྡན་འདས་གཞན་དག་གིས་ཀྱང་འཇིག་རྟེན་གྱི་ཁམས་<ref folio="F.296.a"/>གང་གཱའི་ཀླུང་གི་བྱེ་མ་སྙེད་དག་ནས་ཆོས་ཀྱི་རྣམ་གྲངས་འདི་བྱིན་གྱིས་བརླབས་སོ། །</s>
  </p>
  <p id="1227">
    <s id="1227:1">བཅོམ་ལྡན་འདས་ཀྱིས་ཆོས་ཀྱི་རྣམ་གྲངས་འདི་བསྟན་པའི་ཚེ་ཕྱོགས་བཅུ་ན་གང་གཱའི་ཀླུང་གི་བྱེ་མ་ཇི་སྙེད་ཡོད་ལ་དེ་བས་ཀྱང་ཤིན་ཏུ་མང་བའི་སེམས་ཅན་རྣམས་ཀྱིས་མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་ཏོ། །</s>
  </p>
  <p id="1228">
    <s id="1228:1">གང་དག་ཉན་ཐོས་ཉིད་ལ་གནས་པར་གྱུར་པ་དང་། སློབ་པའི་སའམ། མི་སློབ་པའི་ས་ལ་གནས་པར་གྱུར་བ་དག་ནི་སྨོས་ཀྱང་མི་སྨོས་སོ། །</s>
  </p>
  <p id="1229">
    <s id="1229:1">དེ་ནས་བཅོམ་ལྡན་འདས་ལ་ཚེ་དང་ལྡན་པ་དགའ་བོས་འདི་སྐད་ཅེས་གསོལ་ཏོ། །</s>
  </p>
  <p id="1230">
    <s id="1230:1">བཅོམ་ལྡན་འདས་ཆོས་ཀྱི་རྣམ་གྲངས་འདིའི་མིང་ཅི་ཞེས་བགྱི། </s>
  </p>
  <p id="1231">
    <s id="1231:1">ཇི་ལྟར་གཟུང་བར་བགྱི། </s>
  </p>
  <p id="1232">
    <s id="1232:1">བཅོམ་ལྡན་འདས་ཀྱིས་བཀའ་སྩལ་པ། </s>
    <s id="1232:2">དགའ་བོ་དེ་བས་ན་ཆོས་ཀྱི་རྣམ་གྲངས་འདི་ཆོས་ཐམས་ཅད་འབྱུང་བ་མེད་པ་ཞེས་བྱ་བར་ཟུང་ཤིག །</s>
    <s id="1232:3">བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང་། འཇམ་དཔལ་གཞོན་ནུར་གྱུར་པ་དང་། བྱང་ཆུབ་སེམས་དཔའ་བྱམས་པ་དང་། ལྷའི་བུ་པད་མོ་རྣམ་པར་རོལ་བའི་མངོན་པར་ཤེས་པ་དང་། བྱང་ཆུབ་སེམས་དཔའི་ཚོགས་ཆེན་པོ་དེ་དང་། དགེ་སློང་ལྔ་བརྒྱ་ཙམ་པོ་དེ་དག་དང་། ཚེ་དང་ལྡན་པ་ཀུན་དགའ་བོ་དང་། ལྷ་དང་། མི་དང་། ལྷ་མ་ཡིན་དང་། དྲི་ཟར་བཅས་པའི་འཇིག་རྟེན་བཅོམ་ལྡན་འདས་ཀྱིས་གསུངས་པ་ལ་ཡི་རངས་ཏེ་མངོན་པར་དགའོ།། །།</s>
  </p>
  <p id="1233">
    <s id="1233:1">འཕགས་པ་ཆོས་ཐམས་ཅད་འབྱུང་བ་མེད་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།</s>
  </p>
  <p id="1234">
    <s id="1234:1">ལོ་ཙྪ་བ་བན་དེ་རིན་ཆེན་འཚོས་བསྒྱུར་ཅིང་ཞུས་ཏེ་གཏན་ལ་ཕབ་པ།། །</s>
  </p>
</text>
