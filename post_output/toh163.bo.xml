<?xml version='1.0' encoding='utf-8'?>
<text>
  <p id="1">
    <s id="1:1">[V59]<ref folio="F.144.a"/>༄༅༅། །རྒྱ་གར་སྐད་དུ། ཨཱརྱ་རཏྣ་ཛཱ་ལཱི་པ་རི་པྲཱྀཙྪཱ་ནཱ་མ་མ་ཧཱ་ཡཱ་ན་སཱུ་ཏྲ། བོད་སྐད་དུ། </s>
    <s id="1:2">འཕགས་པ་རིན་ཆེན་དྲ་བ་ཅན་གྱིས་ཞུས་པ་ཞེས་བྱ་བ་ཐེག་པ་ཆེན་པོའི་མདོ། </s>
    <s id="1:3">སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །</s>
  </p>
  <p id="2">
    <s id="2:1">འདི་སྐད་བདག་གིས་ཐོས་པ་དུས་གཅིག་ན། </s>
  </p>
  <p id="3">
    <s id="3:1">བཅོམ་ལྡན་འདས་ཡུལ་ཡངས་པ་ཅན་ན། </s>
  </p>
  <p id="4">
    <s id="4:1">སྤྲེའུ་རྫིང་གི་འགྲམ་ན་ཁང་པ་བརྩེགས་པའི་གནས་ན་དགེ་སློང་གི་དགེ་འདུན་ཆེན་པོ་དང་ཐབས་ཅིག་ཏུ་བཞུགས་ཏེ། </s>
  </p>
  <p id="5">
    <s id="5:1">བྱམས་པ་ལ་སོགས་པ་བྱང་ཆུབ་སེམས་དཔའ་སྐྱེ་བ་གཅིག་གིས་ཐོགས་པ་རྣམས་དང་། སྐྱེ་བ་གཉིས་ཀྱིས་ཐོགས་པ་རྣམས་དང་། སྐྱེ་བ་གསུམ་གྱིས་ཐོགས་པ་རྣམས་དང་། སྐྱེ་བ་བཞིས་ཐོགས་པ་རྣམས་དང་། སྐྱེ་བ་ལྔས་ཐོགས་པ་རྣམས་དང་། སྐྱེ་བ་བཅུས་ཐོགས་པ་རྣམས་དང་། སུམ་ཅུ་དང་། བཞི་བཅུ་དང་། སྐྱེ་བ་སྟོང་གི་བར་རྣམས་ཀྱིས་ཐོགས་པའི་བྱང་ཆུབ་སེམས་དཔའ་བྱེ་བ་ཕྲག་བཞི་བཅུ་རྩ་གཉིས་དང་། </s>
    <s id="5:2">དགྲ་བཅོམ་པ་བྱེ་བ་ཕྲག་དྲུག་ཅུ་དང་། ལྷ་བྱེ་བ་ཕྲག་དགུ་བཅུ་རྩ་དགུ་ལ་འདོད་པ་ན་སྤྱོད་པ་དང་། གཟུགས་ན་སྤྱོད་པའི་ལྷའི་བུ་རྣམས་དང་། རྒྱལ་པོ་ཆེན་པོ་བཞི་དང་། </s>
    <s id="5:3">ལྷའི་དབང་པོ་བརྒྱ་བྱིན་དང་། མི་མཇེད་ཀྱི་བདག་པོ་ཚངས་པ་དང་། ལྷའི་བུ་ཤིན་ཏུ་དཔལ་བཟང་ལྡན་དང་། ལྷའི་བུ་ཟླ་བའི་འོད་དང་། ལྷའི་བུ་ཉི་མའི་འོད་དང་། ལྷའི་བུ་གྲགས་པའི་ཏོག་དང་། ལྷའི་བུ་མངོན་པར་དགའ་བ་དང་། </s>
    <s id="5:4">དེ་དག་དང་གཞན་ཡང་ལྷའི་བུ་བྱེ་བ་ཕྲག་དགུ་བཅུ་རྩ་དགུ་དང་། </s>
    <s id="5:5">ཀླུའི་རྒྱལ་པོ་མ་དྲོས་པ་དང་། ཀླུའི་རྒྱལ་པོ་རྒྱ་མཚོ་དང་། ཀླུའི་རྒྱལ་པོ་ནོར་རྒྱས་ཀྱི་བུ་དང་། གཟི་ཅན་དང་། ཀླུའི་རྒྱལ་པོ་དགའ་བོ་དང་། ཉེ་དགའ་བོ་དང་། ཀླུའི་རྒྱལ་པོ་བཏང་བཟུང་དང་། ཀླུའི་རྒྱལ་པོ་བཏང་བཟུང་ཆེན་པོ་དང་། ལྷ་མ་ཡིན་གྱི་དབང་པོ་སྒྲ་གཅན་དང་། ལྷ་མ་ཡིན་གྱི་དབང་པོ་ཐམས་ཅད་ཀྱི་འཁོར་དང་ཡང་ཐབས་ཅིག་གོ། །</s>
  </p>
  <p id="6">
    <s id="6:1">དེའི་ཚེ་གྲོང་ཁྱེར་ཆེན་པོ་ཡངས་པ་ཅན་ན་དེད་དཔོན་སེང་གེའི་བུ་ལིཙྪ་བཱི་སྟོབས་མཐའ་ཡས་ཞེས་བྱ་བ་ཞིག་གནས་སོ། །</s>
  </p>
  <p id="7">
    <s id="7:1">དེའི་ཚེ་སེང་གེའི་བུ་སྟོབས་མཐའ་ཡས་དེའི་བུ་གཞོན་ནུ་ལིཙྪ་བཱི་རིན་ཆེན་དྲ་བ་ཅན་ཞེས་བྱ་བ་</s>
    <s id="7:2">སངས་རྒྱས་མང་པོ་ལ་བསྙེན་<ref folio="F.144.b"/>བཀུར་བྱས་པ། </s>
    <s id="7:3">ཆོས་ཀྱི་ཚུལ་སྣང་བ་མཐའ་ཡས་པའི་སྒྲོན་མ་དང་ལྡན་པ་ཡང་དག་པར་འཛིན་པ། </s>
    <s id="7:4">ན་ཚོད་ལོ་བརྒྱད་ལོན་པ་འདྲ་བ་ཞིག་གཉིད་ལོག་སྟེ། </s>
  </p>
  <p id="8">
    <s id="8:1">དེའི་རྨི་ལམ་དུ་རྨིས་པ། ལྷའི་བུ་ཡོངས་སུ་དགའ་ལྡན། </s>
  </p>
  <p id="9">
    <s id="9:1">དགའ་ལྡན་གྱི་གནས་ནས་བབས་ནས་ཚིགས་སུ་བཅད་པའི་དབྱངས་ཀྱིས་བསྐུལ་ཏེ་མངོན་པར་སྨྲས་པ། </s>
    <s id="9:2">སེམས་ཅན་སྙིང་པོ་རྒྱལ་བ་སངས་རྒྱས་ཀྱིས། །སྟོང་གསུམ་འཇིག་རྟེན་སྣང་བ་མཛད་ནས་བཞུགས། །</s>
  </p>
  <p id="10">
    <s id="10:1">བསོད་ནམས་བརྒྱ་བསགས་གསེར་གྱི་མདོག་འདྲ་བ། །</s>
    <s id="10:2">བདག་ཉིད་ཆེན་པོ་གཟུགས་ཀྱི་མ་ལུས་མཛེས། །</s>
  </p>
  <p id="11">
    <s id="11:1">དཀྱིལ་འཁོར་བྱེ་བ་རབ་ཚང་གང་ཡིན་པ། །ཟླ་བ་སྟོང་ངམ་ཡང་ན་བྱེ་བ་ཡི། །འོད་ཟེར་དག་གི་དཀྱིལ་འཁོར་དེ་སྣང་བྱེད། །ཇི་ལྟར་གང་གཱའི་ཀླུང་གི་བྱེ་མ་སྙེད། །</s>
    <s id="11:2">དེ་འདྲའི་དཀྱིལ་འཁོར་བྱེ་བར་ཚང་བ་ནི། །ཤར་ཕྱོགས་དཀྱིལ་འཁོར་མཆོག་ནི་སྣང་བྱེད་ཅིང་། །</s>
    <s id="11:3">དེ་བཞིན་ལྷོ་ཕྱོགས་དེ་བཞིན་ནུབ་ཕྱོགས་དང་། །དེ་བཞིན་བྱང་ཕྱོགས་དཀྱིལ་འཁོར་མཆོག་སྣང་བྱེད། །</s>
    <s id="11:4">འཇིག་རྟེན་མགོན་པོ་འོད་མཛད་སྤུ་ཡི་ཁུང་། །རེ་རེ་ནས་ནི་འོད་ཟེར་གང་དག་འབྱུང་། །</s>
  </p>
  <p id="12">
    <s id="12:1">རེ་རེ་ནས་ནི་འོད་བྱུང་དེ་དག་གིས། །ཟླ་བའི་དཀྱིལ་འཁོར་ཐམས་ཅད་མོག་མོག་མཛད། །</s>
  </p>
  <p id="13">
    <s id="13:1">ཀུན་གཟིགས་རྣམས་ཀྱིས་སྤུ་ཁུང་རེ་རེ་ནས། །</s>
  </p>
  <p id="14">
    <s id="14:1">འོད་ཟེར་འབྱུང་ཞིང་སྤུ་ཁུང་རེ་རེ་ནས། །</s>
  </p>
  <p id="15">
    <s id="15:1">འོད་ཟེར་བྱུང་བ་རྣམས་ཀྱིས་གང་གཱའི་ཀླུང་། །དྲུག་ཅུ་རྩ་དྲུག་བྱེ་སྙེད་རབ་གསལ་མཛད། །</s>
  </p>
  <p id="16">
    <s id="16:1">དེ་ནས་ལིཙྪ་བཱི་གཞོན་ནུ་རིན་ཆེན་དྲ་བ་ཅན་དེའི་མཚན་མོ་འདས་ནས། </s>
  </p>
  <p id="17">
    <s id="17:1">ཕ་སྟོབས་མཐའ་ཡས་ལ་སྨྲས་པ། </s>
    <s id="17:2">ཡབ་མདང་སུམ་ལྷའི་བུ་ཡོངས་སུ་དགའ་ལྡན། </s>
  </p>
  <p id="18">
    <s id="18:1">དགའ་ལྡན་གྱི་གནས་ནས་བབས་ནས་བདག་ལ་ཚིགས་སུ་བཅད་པའི་དབྱངས་ཀྱིས་བསྐུལ་བ་བགྱིས་པར་གྱུར་ཏོ། །</s>
  </p>
  <p id="19">
    <s id="19:1">འདི་ལྟ་སྟེ། དེ་བཞིན་གཤེགས་པ་ལ་མཆོད་པ་བགྱི་བའི་ལས་བརྩམ་པའི་སླད་དུ་ཡབ་ལ་བདག་གསོལ་བར་བགྱིད་དོ། །</s>
  </p>
  <p id="20">
    <s id="20:1">དེ་ནས་ལིཙྪ་བཱི་གཞོན་ནུ་རིན་ཆེན་དྲ་བ་ཅན་གྱིས་ཕ་སྟོབས་མཐའ་ཡས་ལ་ཚིགས་སུ་བཅད་དེ་སྨྲས་པ། </s>
    <s id="20:2">སེམས་ཅན་ཀུན་གྱི་དེད་དཔོན་རྫོགས་སངས་རྒྱས། །འཇིག་རྟེན་མཁས་པ་བསམ་ཡས་བདག་ཉིད་ཆེ། །</s>
  </p>
  <p id="21">
    <s id="21:1">སྐྱོབ་པ་དེ་ལ་ཁྱོད་ཀྱིས་མཆོད་དོན་མཛོད། །</s>
  </p>
  <p id="22">
    <s id="22:1">འདྲེན་པ་དེ་ནི་<ref folio="F.145.a"/>འཇིག་རྟེན་འབྱུང་བར་དཀའ། །</s>
  </p>
  <p id="23">
    <s id="23:1">ཇི་ལྟར་ཨུ་དུམ་བཱ་རའི་མེ་ཏོག་ནི། །མདོག་ལྡན་མཛེས་ཤིང་ཤིན་ཏུ་དྲི་ཞིམ་ལ། །དྲི་ངད་ལྡན་ཞིང་རྡུལ་བཅོམ་ཉོན་མོངས་མེད། །</s>
  </p>
  <p id="24">
    <s id="24:1">དེ་འདྲའི་མེ་ཏོག་མཆོག་ནི་རྙེད་པར་དཀའ། །</s>
  </p>
  <p id="25">
    <s id="25:1">དེའི་ཕྱིར་བདག་གིས་ཡབ་ལ་གསོལ་འདེབས་པ། །</s>
    <s id="25:2">ད་ནི་དགྱེས་པའི་ཐུགས་ཀྱིས་བདག་ལ་གནང་། །གང་ཞིག་འཇིག་རྟེན་མགོན་པོ་འོད་མཛད་པ། །དོན་དམ་གཟིགས་པ་ལ་ནི་མཆོད་པར་བགྱིད། །</s>
    <s id="25:3">ལིཙྪ་བཱི་སྟོབས་མཐའ་ཡས་སེམས་དགའ་བས། ལིཙྪ་བཱི་སེང་གེ་ཞེས་བྱ་བ་ལ་སྨྲས་པ། </s>
    <s id="25:4">དེད་དཔོན་རྒྱལ་བ་ལ་ནི་མཆོད་མཛད་དེ</s>
  </p>
  <p id="26">
    <s id="26:1">བདག་གི་གཞོན་ནུ་བསྟན་ལ་གནས་པར་མཛོད། །</s>
  </p>
  <p id="27">
    <s id="27:1">འདྲེན་པ་ཤཱཀྱ་སེང་གེ་མཆོད་པ་དང་། །གཞོན་ནུ་མཆོག་གི་སྤྲོ་བ་བསྐྱེད་པའི་ཕྱིར། །ཁྱིམ་པ་བྱེ་བ་དྲུག་ཅུ་བརྩོན་པར་གྱུར། །</s>
  </p>
  <p id="28">
    <s id="28:1">བརྒྱ་བྱིན་ལྷ་མིག་སྟོང་དང་ལྡན་པ་དང་། །ཚངས་པ་དང་ནི་དབང་ཕྱུག་དབང་སྒྱུར་ལྷ། །བདུད་ཀྱི་བུ་ཕོ་དེད་དཔོན་བཟང་པོ་དང་། །བྱེ་བ་ས་ཡི་ལྷ་དང་ལྷན་ཅིག་ཏུ། །ཡངས་པ་ཅན་གྱི་དགའ་བར་ཐམས་ཅད་ཞུགས། །</s>
  </p>
  <p id="29">
    <s id="29:1">གསེར་ལས་བྱས་དང་དེ་བཞིན་དངུལ་གྱི་ཁྲི། །བྱེ་བ་ཕྲག་ནི་སྟོང་དུ་ཚང་བ་དག །</s>
  </p>
  <p id="30">
    <s id="30:1">རིན་ཆེན་བདུན་གྱིས་དེ་དག་མཛེས་བྱས་པ། །</s>
    <s id="30:2">རེ་རེ་ཡང་ནི་བྱེ་བ་སྟོང་དུ་ཚང་། །</s>
  </p>
  <p id="31">
    <s id="31:1">ཁྲི་ཡི་གཡས་དང་གཡོན་དུ་རིན་པོ་ཆེ། །རིན་ཆེན་སྣ་བདུན་རྒྱལ་མཚན་བཟང་པོར་བཙུགས། །</s>
    <s id="31:2">ཁྲི་དེའི་ཚད་ནི་དཔག་ཚད་རངས་པར་ཡོད། །</s>
  </p>
  <p id="32">
    <s id="32:1">རྒྱལ་མཚན་དག་ཀྱང་དཔག་ཚད་ཕྱེད་པར་མཐོ། །</s>
  </p>
  <p id="33">
    <s id="33:1">རྒྱལ་མཚན་རྣམས་ཀྱི་གཡས་དང་གཡོན་དུ་ནི། །དེའི་དྲུང་དཔག་ཚད་བས་མཐོ་སྟེགས་བུ་དག །</s>
  </p>
  <p id="34">
    <s id="34:1">རང་བཞིན་གཅིག་སྟེ་ནོར་བུ་རིན་པོ་ཆེ། །བྱེ་བ་ལས་བྱས་དཔག་ཚད་མཐོ་བར་འཕགས། །</s>
  </p>
  <p id="35">
    <s id="35:1">ཁྲི་ཡི་བར་བར་ལྷ་ཡི་བ་དན་ཡང་། །དཔག་ཚད་བས་ཀྱང་རིང་བ་ཤ་སྟག་དཔྱངས། །</s>
    <s id="35:2">བ་དན་ལྡ་ལྡི་གསེར་གྱི་དྲ་བ་དག །</s>
  </p>
  <p id="36">
    <s id="36:1">དྲིལ་བུ་གཡེར་ཀ་དག་གིས་མཛེས་པར་བྱས། །</s>
  </p>
  <p id="37">
    <s id="37:1">ཁྲི་རྣམས་ཀྱི་ནི་འོག་ཏུ་ཀ་བ་ཡང་། །བྱེ་བ་ཕྲག་སྟོང་བྱ་བ་ལེགས་པར་སྦྱར། །</s>
  </p>
  <p id="38">
    <s id="38:1">གང་གིས་འདི་རུ་ཁྲི་མཆོག་དེ་དག་ནི། །བརྟན་པར་བྱས་པ་སྒོ་གཏན་བཅུག་པ་བཞིན། །</s>
    <s id="38:2">ཁྲི་ཡི་སྟེང་དུ་གསེར་ལས་བྱས་པ་དང་། །</s>
    <s id="38:3">གསེར་ལྟ་བུ་དང་དངུལ་དང་བཻ་དཱུརྱ། །དེ་བཞིན་ཤེལ་དང་སྤུག་དང་རྡོ་སྙིང་</s>
    <s id="38:4"><ref folio="F.145.b"/>དང་། །དེ་བཞིན་རྩ་བ་དང་ནི་ཁོག་པ་ནས། །</s>
  </p>
  <p id="39">
    <s id="39:1">བྱུང་བ་མིན་པའི་མུ་ཏིག་གདུགས་དག་བྱས། །</s>
  </p>
  <p id="40">
    <s id="40:1">ཙན་དན་ཤིན་ཏུ་དམར་པོས་དམར་བར་བསྐུས། །རེ་རེ་དག་ནི་བྱེ་བ་སྟོང་དུ་ཚང་། །</s>
  </p>
  <p id="41">
    <s id="41:1" flag="alternateSource">ཁྲི་རྣམས་དང་ནི་ཁྲིལ་ཚུལ་ལྟ་བུ་ཡི། །མཁའ་རྟེན་དག་ཀྱང་བྱས་ནས་</s>
  </p>
  <p id="42">
    <s id="42:1">དེ་ལ་ནི། །གསེར་གྱི་དྲ་བ་དང་ནི་གསེར་ལྟ་བུ། །དངུལ་དང་བཻ་དཱུརྱ་དང་དེ་བཞིན་ཤེལ། །</s>
    <s id="42:2">སྤུག་དང་དེ་བཞིན་རྡོ་ཡི་སྙིང་པོ་ཡི། །མཁའ་རྟེན་སོ་སོ་བྱས་ནས་</s>
  </p>
  <p id="43">
    <s id="43:1">དེ་ལ་ནི། །རིན་ཆེན་དྲིལ་སྒྲ་ཤིན་ཏུ་སྙན་པ་བཏགས། །</s>
  </p>
  <p id="44">
    <s id="44:1">རྣམ་འདྲེན་སྒྲ་ནི་རྣམ་པར་གྲགས་པ་ཡི། །མཆོད་པའི་དོན་དུ་བདུག་པ་རབ་ཏུ་བཞག །</s>
  </p>
  <p id="45">
    <s id="45:1">ཡངས་པ་ཅན་གྱི་སྟེང་གི་བར་སྣང་ལ། །གསེར་གྱི་སྐུད་པ་ལས་བྱས་བླ་རེ་བྲེས། །</s>
  </p>
  <p id="46">
    <s id="46:1">གསེར་གྱི་སྐུད་པ་རེ་རེ་མཆོག་ཏུ་བཟང་། །</s>
  </p>
  <p id="47">
    <s id="47:1">རིན་ཆེན་ཆུན་འཕྱང་སྟོང་ཕྲག་བྱེ་བ་དཔྱངས། །</s>
    <s id="47:2">མུ་ཏིག་རྒྱན་འཕྲེང་སྟོང་ཕྲག་བྱེ་བ་ཡང་། །རེ་རེ་གསེར་ལས་བྱས་པའི་སྐུད་པས་བརྒྱུས། །</s>
    <s id="47:3">ཡངས་པའི་གྲོང་ཁྱེར་གནས་པའི་ལིཙྪ་བཱི། །གང་དག་གང་དུ་འདོང་བ་དེར་ཉམས་དགའ། །</s>
  </p>
  <p id="48">
    <s id="48:1">དེ་ཚེ་ས་ནི་སྐྱེས་བུ་བདུན་སྲིད་གཡོགས། །</s>
  </p>
  <p id="49">
    <s id="49:1">གྲོང་ཁྱེར་ཡངས་པ་ཀུན་ཏུ་རས་ཡུག་བཀྲམ། །</s>
  </p>
  <p id="50">
    <s id="50:1">དྲ་བ་ཅན་གྱིས་ཙན་དན་དམར་བཏགས་ནས། །</s>
  </p>
  <p id="51">
    <s id="51:1">རས་རྣམས་ལ་ནི་ལེགས་པར་བསྐུ་བ་བྱས། །</s>
  </p>
  <p id="52">
    <s id="52:1">བྱེ་བ་སྟོང་ཕྲག་བདུན་ཅུའི་སིལ་སྙན་དག །</s>
  </p>
  <p id="53">
    <s id="53:1">རྣམ་པ་སྟོང་རྣམས་གཡས་ཀྱི་ཕྱོགས་ནས་འཁྲོལ། །</s>
    <s id="53:2">གཡོན་གྱི་ཕྱོགས་སུའང་བྱེ་བ་བདུན་ཅུ་སྟོང་། །ཤཱཀྱ་སེང་གེ་མཆོད་པའི་དོན་དུ་བརྩོན། །</s>
  </p>
  <p id="54">
    <s id="54:1">དེ་འདྲའི་བཀོད་ཆེན་བྱས་ནས་</s>
  </p>
  <p id="55">
    <s id="55:1">ལིཙྪ་བཱི། །གཞོན་ནུ་དྲ་བ་ཅན་གྱིས་དེ་ཡི་ཚེ། །དགའ་བའི་སེམས་ཀྱིས་ཕ་མ་ལ་སྨྲས་པ། །</s>
    <s id="55:2">སངས་རྒྱས་སྤྱན་དྲངས་སླད་དུ་བདག་མཆིའོ། །</s>
    <s id="55:3">གྲོང་ཁྱེར་མཆོག་ནས་མཁས་པ་དེ་བྱུང་སྟེ</s>
  </p>
  <p id="56">
    <s id="56:1">རྒྱལ་བདག་ཆེན་པོ་ག་ལ་བར་སོང་ནས། །</s>
  </p>
  <p id="57">
    <s id="57:1">ཡོན་ཏན་རྒྱ་མཚོའི་ཞབས་ལ་མགོ་བོ་ཡིས། །ཕྱག་འཚལ་དེར་ནི་གཞོན་ནུ་ཕྱོགས་གཅིག་འདུག །</s>
  </p>
  <p id="58">
    <s id="58:1">དེ་ནས་ལིཙྪ་བཱི་གཞོན་ནུ་རིན་ཆེན་དྲ་བ་ཅན་ཡངས་པའི་གྲོང་ཁྱེར་ཆེན་པོ་ནས་བྱུང་ནས། </s>
  </p>
  <p id="59">
    <s id="59:1">བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། </s>
  </p>
  <p id="60">
    <s id="60:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ། །</s>
  </p>
  <p id="61">
    <s id="61:1">ཕྱོགས་གཅིག་ཏུ་འདུག་ནས་ལིཙྪ་བཱི་གཞོན་ནུ་རིན་ཆེན་དྲ་བ་ཅན་དེ་ལ་བཅོམ་ལྡན་<ref folio="F.146.a"/>འདས་ཀྱིས་ཆོས་དང་ལྡན་པའི་གཏམ་གྱིས་ཡང་དག་པར་དགའ་བར་མཛད། </s>
  </p>
  <p id="62">
    <s id="62:1">ཡང་དག་པར་འཛིན་དུ་འཇུག །</s>
  </p>
  <p id="63">
    <s id="63:1">ཡང་དག་པར་གཟེངས་སྟོད། ཡང་དག་པར་རབ་ཏུ་དགའ་བར་མཛད་དོ། །</s>
  </p>
  <p id="64">
    <s id="64:1">དེ་ནས་ལིཙྪ་བཱི་གཞོན་ནུ་རིན་ཆེན་དྲ་བ་ཅན་གྱིས་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། </s>
  </p>
  <p id="65">
    <s id="65:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། </s>
  </p>
  <p id="66">
    <s id="66:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="67">
    <s id="67:1">བཅོམ་ལྡན་འདས་སང་དགེ་སློང་གི་དགེ་འདུན་དང་ཐབས་ཅིག་ཏུ་བདག་གི་སྡུམ་པར་གདུགས་ཚོད་གསོལ་བར་ཅི་གནང་། </s>
    <s id="67:2">བཅོམ་ལྡན་འདས་ཀྱིས་ལིཙྪ་བཱི་གཞོན་ནུ་རིན་ཆེན་དྲ་བ་ཅན་ལ་ཐུགས་བརྩེ་བ་ཉེ་བར་བཟུང་སྟེ། </s>
  </p>
  <p id="68">
    <s id="68:1">ཅང་མི་གསུང་བར་གྱུར་པས་གནང་ངོ་། །</s>
  </p>
  <p id="69">
    <s id="69:1">དེ་ནས་ལིཙྪ་བཱི་གཞོན་ནུ་རིན་ཆེན་དྲ་བ་ཅན་བཅོམ་ལྡན་འདས་ཀྱིས་ཅང་མི་གསུང་བར་གྱུར་པས་གནང་བར་རིག་ནས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ། </s>
  </p>
  <p id="70">
    <s id="70:1">བཅོམ་ལྡན་འདས་ཀྱི་ཐད་ནས་སོང་ངོ་། །</s>
  </p>
  <p id="71">
    <s id="71:1">དེ་ནས་ལིཙྪ་བཱི་གཞོན་ནུ་རིན་ཆེན་དྲ་བ་ཅན་ལྷའི་དབང་པོ་བརྒྱ་བྱིན་དང་། མི་མཇེད་ཀྱི་བདག་པོ་ཚངས་པ་དང་། ལྷའི་བུ་དཔལ་བཟང་ལྡན་དང་ལྷན་ཅིག་ཏུ་ཡངས་པའི་གྲོང་ཁྱེར་ཆེན་པོར་ཞུགས་སོ། །</s>
  </p>
  <p id="72">
    <s id="72:1">སྤྲོ་བ་དང་དགའ་བའི་གཟུགས་རྣམས་ཀྱིས་ཞལ་ཟས་རོ་བརྒྱ་དང་ལྡན་པའི་རྣམ་པ་སྦྱོར་དུ་བཅུག་གོ། །</s>
  </p>
  <p id="73">
    <s id="73:1">སྦྱར་ནས་དེའི་མཚན་མོ་འདས་པ་དང་གདན་བཤམས་ཤིང་ཡངས་པ་ལེགས་པར་བརྒྱན་ནས། </s>
  </p>
  <p id="74">
    <s id="74:1">བཅོམ་ལྡན་འདས་ག་ལ་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ། །</s>
  </p>
  <p id="75">
    <s id="75:1">ཕྱོགས་གཅིག་ཏུ་འདུག་ནས་</s>
    <s id="75:2">ལིཙྪ་བཱི་གཞོན་ནུ་རིན་ཆེན་དྲ་བ་ཅན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="76">
    <s id="76:1">བཅོམ་ལྡན་འདས་གདུགས་ཚོད་ལ་བབ་སྟེ། </s>
  </p>
  <p id="77">
    <s id="77:1">དེའི་དུས་ལ་ད་བབ་པར་མཁྱེན་ན་གདུགས་ཚོད་ལགས་ཏེ། </s>
  </p>
  <p id="78">
    <s id="78:1">དུས་ལ་བབ་ལགས་སོ། །</s>
    <s id="78:2">དེ་ནས་བཅོམ་ལྡན་འདས་སྔ་དྲོའི་དུས་ཀྱི་ཚེ། སྨད་གཡོགས་དང་ཆོས་གོས་གསོལ། </s>
  </p>
  <p id="79">
    <s id="79:1">ལྷུང་བཟེད་བསྣམས་ཏེ་དགེ་སློང་གི་དགེ་འདུན་དཔག་ཏུ་མེད་པ་དང་ཐབས་ཅིག་ཏུ་སྟེང་གི་བར་སྣང་ལ་མི་བདུན་གྱི་<ref folio="F.146.b"/>སྲིད་ཙམ་དུ་མངོན་པར་འཕགས་ཏེ་</s>
  </p>
  <p id="80">
    <s id="80:1">ཡངས་པ་ཅན་གྱི་གྲོང་ཁྱེར་ཆེན་པོར་གཤེགས་སོ། །</s>
  </p>
  <p id="81">
    <s id="81:1">བསྐྱོད་མ་ཐག་ཏུ་དེ་བཞིན་གཤེགས་པའི་བྱིན་གྱི་རླབས་ཀྱིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་དེ་ཐམས་ཅད་རྣམ་པ་དྲུག་ཏུ་འགུལ། རབ་ཏུ་འགུལ། ཀུན་དུ་རབ་ཏུ་འགུལ། </s>
    <s id="81:2">གཡོས་རབ་ཏུ་གཡོས། ཀུན་དུ་རབ་ཏུ་གཡོས། ལྡེག་རབ་ཏུ་ལྡེག །ཀུན་དུ་རབ་ཏུ་ལྡེག །འུར་འུར་རབ་ཏུ་འུར་འུར། ཀུན་དུ་རབ་ཏུ་འུར་འུར། ཆེམ་ཆེམ་རབ་ཏུ་ཆེམ་ཆེམ། ཀུན་དུ་རབ་ཏུ་ཆེམ་ཆེམ་སྟེ། </s>
  </p>
  <p id="82">
    <s id="82:1">ལྟས་བཅྭ་བརྒྱད་དང་ལྡན་པ་རྣམ་པ་དྲུག་ཏུ་གཡོས་སོ། །</s>
  </p>
  <p id="83">
    <s id="83:1">གཞན་ཡང་ཆོ་འཕྲུལ་བྱེ་བ་ས་ཡ་བརྒྱ་ཕྲག་སྟོང་སྙེད་སྟོན་ཅིང་ཡངས་པ་ཅན་དུ་གཤེགས་སོ། །</s>
  </p>
  <p id="84">
    <s id="84:1">དེའི་ཚེ་ལྷ་བྱེ་བ་ས་ཡ་བརྒྱ་ཕྲག་སྟོང་དུ་མ་ལྷའི་མེ་ཏོག་ཨུད་པ་ལ་དང་། པད་མ་དང་། ཀུ་མུ་ད་དང་། པད་མ་དཀར་པོ་རྣམས་དང་། ལྷའི་རིན་པོ་ཆེ་ལས་བྱས་པའི་མེ་ཏོག་རྣམས་དང་། ལྷའི་ཨ་ག་རུའི་ཕྱེ་མ་དང་། རིན་པོ་ཆེའི་ཕྱེ་མ་དང་། འཛམ་བུ་ཆུ་བོའི་གསེར་དང་། ལྷའི་རིན་པོ་ཆེའི་ཕྱེ་མ་རྣམས་ཀྱིས་བཅོམ་ལྡན་འདས་ལ་མངོན་པར་གཏོར། </s>
  </p>
  <p id="85">
    <s id="85:1">མངོན་པར་རབ་ཏུ་གཏོར་ཏོ། །</s>
  </p>
  <p id="86">
    <s id="86:1">ལྷའི་སིལ་སྙན་བྱེ་བ་ཁྲག་ཁྲིག་ཕྲག་འབུམ་མངོན་པར་རབ་ཏུ་དཀྲོལ་ཏོ། །</s>
  </p>
  <p id="87">
    <s id="87:1">ལྷའི་རྒྱན་དཔག་ཏུ་མེད་པ་རྣམས་ཀྱིས་བརྒྱན་ཏོ། །</s>
  </p>
  <p id="88">
    <s id="88:1">སྟེང་གི་བར་སྣང་ལ་ཙན་དན་དམར་པོ་ཤིང་རྟའི་སྲོག་ཤིང་ཙམ་གྱི་ཆར་གྱི་རྒྱུན་ཕབ་པར་གྱུར་ཏོ། །</s>
  </p>
  <p id="89">
    <s id="89:1">དེ་ནས་བཅོམ་ལྡན་འདས་ལིཙྪ་བཱི་གཞོན་ནུ་རིན་ཆེན་དྲ་བ་ཅན་གྱི་གནས་ག་ལ་བ་དེར་གཤེགས་ཏེ། </s>
  </p>
  <p id="90">
    <s id="90:1">བྱོན་ནས་གདན་བཤམས་པ་དེ་ལ་བཞུགས་ཏེ། </s>
  </p>
  <p id="91">
    <s id="91:1">དགེ་སློང་གི་དགེ་འདུན་དང་། དགེ་སློང་མའི་དགེ་འདུན་དང་། དགེ་བསྙེན་དང་། དགེ་བསྙེན་མའི་འཁོར་རྣམས་དང་ཐབས་ཅིག་གོ། །</s>
  </p>
  <p id="92">
    <s id="92:1">དེ་ནས་ལིཙྪ་བཱི་གཞོན་ནུ་རིན་ཆེན་དྲ་བ་ཅན་བཅོམ་ལྡན་འདས་བཞུགས་པར་རིག་ནས་</s>
  </p>
  <p id="93">
    <s id="93:1">རང་གི་ལག་ནས་བཅའ་བ་དང་། བཟའ་བ་དང་། མྱང་བ་བཟང་པོ་རབ་ཏུ་མང་པོས་ཚིམ་པར་བྱེད་ཅིང་གང་བཞེད་པ་སྟོབ་པར་བྱེད་དོ། །</s>
  </p>
  <p id="94">
    <s id="94:1">དེ་ནས་ལིཙྪ་བཱི་གཞོན་ནུ་རིན་ཆེན་དྲ་བ་ཅན་བཅོམ་ལྡན་འདས་ཀྱིས་ཞལ་ཟས་གསོལ་ལགས་པར་རིག་ནས་ལྷུང་བཟེད་བླངས་ཏེ་ཆབ་ཕུལ་ནས་ཕྱག་བཅབས་སོ། །</s>
  </p>
  <p id="95">
    <s id="95:1">བྱེ་བ་ཁྲག་<ref folio="F.147.a"/>ཁྲིག་འབུམ་རི་བའི་ཆོས་གོས་གསུམ་གྱིས་བཅོམ་ལྡན་འདས་ལ་མངོན་པར་གསོལ་ཏོ། །</s>
  </p>
  <p id="96">
    <s id="96:1">དགེ་སློང་གི་དགེ་འདུན་དང་། དགེ་སློང་མའི་དགེ་འདུན་དང་། དགེ་བསྙེན་དང་། དགེ་བསྙེན་མའི་འཁོར་རྣམས་ལ་ཡང་ཆོས་གོས་གསུམ་གྱིས་མངོན་པར་གཡོགས་ཏེ། </s>
  </p>
  <p id="97">
    <s id="97:1">དེ་ཅིའི་ཕྱིར་ཞེ་ན། </s>
    <s id="97:2">འདི་ལྟར་དེ་ནི་བཅོམ་ལྡན་འདས་ཀྱི་མཐུས་སོ། །</s>
  </p>
  <p id="98">
    <s id="98:1">དེ་ནས་ལིཙྪ་བཱི་གཞོན་ནུ་རིན་ཆེན་དྲ་བ་ཅན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="99">
    <s id="99:1">གལ་ཏེ་ཞུ་བ་ལུང་བསྟན་པའི་སླད་དུ་བཅོམ་ལྡན་འདས་ཀྱིས་བདག་ལ་སྐབས་ཕྱེ་ན། </s>
  </p>
  <p id="100">
    <s id="100:1">བཅོམ་ལྡན་འདས་དེ་བཞིན་གཤེགས་པ་ལ་བདག་ཕྱོགས་འགའ་ཞིག་ཞུའོ། །</s>
  </p>
  <p id="101">
    <s id="101:1">དེ་ནས་བཅོམ་ལྡན་འདས་ཀྱིས་ལིཙྪ་བཱི་གཞོན་ནུ་རིན་ཆེན་དྲ་བ་ཅན་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="102">
    <s id="102:1">གཞོན་ནུ་ཁྱོད་དེ་བཞིན་གཤེགས་པ་ལ་གང་དང་གང་སོམ་ཉི་ཡོད་པ་ཞུས་ཤིག་དང་། </s>
    <s id="102:2">ངས་དེ་དང་དེའི་ཞུ་བ་ལུང་བསྟན་པས་སེམས་རངས་པར་བྱའོ། །</s>
  </p>
  <p id="103">
    <s id="103:1">དེ་ནས་ལིཙྪ་བཱི་གཞོན་ནུ་རིན་ཆེན་དྲ་བ་ཅན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="104">
    <s id="104:1">བཅོམ་ལྡན་འདས་འཇིག་རྟེན་གྱི་ཁམས་གཞན་དག་ན། </s>
  </p>
  <p id="105">
    <s id="105:1">སངས་རྒྱས་བཅོམ་ལྡན་འདས་སྔོན་གྱི་སྨོན་ལམ་དང་ལྡན་པ་བཞུགས་ཤིང་འཚོ་བ་གང་དག་གི་མཚན་ཐོས་པ་ཙམ་གྱིས་བྱང་ཆུབ་སེམས་དཔའི་ཐེག་པ་ལ་ཡང་དག་པར་གནས་པའི་རིགས་ཀྱི་བུའམ་རིགས་ཀྱི་བུ་མོ་སོམ་ཉི་མ་མཆིས་ཤིང་ཐེ་ཙོམ་མ་མཆིས་པར་འགྱུར། </s>
  </p>
  <p id="106">
    <s id="106:1">ཕྱིར་མི་ལྡོག་ཅིང་བླ་ན་མ་མཆིས་པ་ཡང་དག་པར་རྫོགས་པའི་བྱང་ཆུབ་ཏུ་ཡང་འགྱུར། </s>
  </p>
  <p id="107">
    <s id="107:1">ཚེ་རབས་དྲན་པ་དང་ཡང་ལྡན་པར་འགྱུར། </s>
  </p>
  <p id="108">
    <s id="108:1">ནམ་དུ་ཡང་སེར་སྣའི་སེམས་དང་ལྷན་ཅིག་མི་གནས། </s>
  </p>
  <p id="109">
    <s id="109:1">བྱང་ཆུབ་སེམས་དཔའི་འཁོར་གྱིས་ཀྱང་ཡོངས་སུ་བསྐོར་བར་འགྱུར། </s>
  </p>
  <p id="110">
    <s id="110:1">ཉན་ཐོས་ཀྱི་འཁོར་དང་བྲལ་བར་འགྱུར། </s>
  </p>
  <p id="111">
    <s id="111:1">ཡོན་ཏན་གྲངས་མེད་པ་བྱེ་བ་ཁྲག་ཁྲིག་ཕྲག་འབུམ་གྱིས་ཀྱང་ཡོངས་སུ་བཟུང་བར་འགྱུར། </s>
  </p>
  <p id="112">
    <s id="112:1">སངས་རྒྱས་ཐམས་ཅད་མངོན་པར་དགྱེས་པར་བགྱིས་པས་སེམས་ཅན་ཐམས་ཅད་ཡང་དག་པར་ཚིམ་པར་བགྱིད། </s>
    <s id="112:2">བདུད་ཐམས་ཅད་ཤིན་ཏུ་སྐྲག་པར་བགྱིད། </s>
    <s id="112:3">སངས་རྒྱས་ཀྱི་ཞིང་ཐམས་ཅད་སྦྱོང་། </s>
  </p>
  <p id="113">
    <s id="113:1">སེམས་ཅན་ཐམས་ཅད་ཀྱི་སེམས་ཀྱི་བསམ་པའི་དྲི་མ་སེལ། </s>
  </p>
  <p id="114">
    <s id="114:1">སེམས་ཅན་<ref folio="F.147.b"/>ཐམས་ཅད་ཆོས་དཀར་པོ་ལ་ཡང་དག་པར་བསྐུལ། </s>
  </p>
  <p id="115">
    <s id="115:1">ལྷས་ཀྱང་ཡོངས་སུ་བཟུང་བར་འགྱུར། </s>
  </p>
  <p id="116">
    <s id="116:1">བྱང་ཆུབ་སེམས་དཔས་ཀྱང་བསམ་པར་འགྱུར། </s>
  </p>
  <p id="117">
    <s id="117:1">དེ་བཞིན་གཤེགས་པས་ཀྱང་བྱིན་གྱིས་རློབ་པར་མཛད། </s>
  </p>
  <p id="118">
    <s id="118:1">ནམས་ཀྱང་སངས་རྒྱས་བཅོམ་ལྡན་འདས་རྣམས་དང་འབྲལ་བར་མི་འགྱུར། </s>
  </p>
  <p id="119">
    <s id="119:1">རྣམ་པ་ཐམས་ཅད་ཀྱི་མཆོག་དང་ལྡན་པས་བྱང་ཆུབ་སེམས་དཔའི་སྤྱོད་པ་དག་ཀྱང་ཡོངས་སུ་རྫོགས་པར་འགྱུར། </s>
  </p>
  <p id="120">
    <s id="120:1">སྒྲ་དབྱངས་ཀྱི་རྣམ་པ་སྟོང་ཕྲག་བརྒྱད་ཅུ་རྩ་བཞི་ཡོངས་སུ་རྫོགས་པ་ཐོབ་པར་འགྱུར། </s>
  </p>
  <p id="121">
    <s id="121:1">ཚངས་པའི་དབྱངས་སུ་འགྱུར། </s>
  </p>
  <p id="122">
    <s id="122:1">འཇིག་རྟེན་གྱི་ཁམས་ཐམས་ཅད་དང་འཐུན་པའི་སྒྲ་དབྱངས་དང་ལྡན་པ་ལྟ་བཞུགས་ལགས་སམ། </s>
    <s id="122:2">དེ་སྐད་ཅེས་གསོལ་པ་དང་། བཅོམ་ལྡན་འདས་ཀྱིས་ལིཙྪ་བཱི་གཞོན་ནུ་རིན་ཆེན་དྲ་བ་ཅན་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="123">
    <s id="123:1">གཞོན་ནུ་ལེགས་སོ་ལེགས་སོ། །</s>
  </p>
  <p id="124">
    <s id="124:1">གང་ཁྱོད་དེ་བཞིན་གཤེགས་པ་ལ། དོན་འདི་འདྲི་བར་སེམས་པ་ནི་སྤོབས་པ་ལེགས་ཤིང་དཔྱོད་པ་བཟང་ངོ་། །</s>
  </p>
  <p id="125">
    <s id="125:1">དེའི་ཕྱིར་གཞོན་ནུ་ཁྱོད་ལེགས་པར་ཉོན་ལ་ཡིད་ལ་ཟུང་ཤིག་དང་ངས་ཁྱོད་ལ་བཤད་དོ། །</s>
  </p>
  <p id="126">
    <s id="126:1">བཅོམ་ལྡན་འདས་དེ་ལྟར་འཚལ་ལོ་ཞེས་གསོལ་ཏེ། </s>
  </p>
  <p id="127">
    <s id="127:1">བྱང་ཆུབ་སེམས་དཔའ་རིན་ཆེན་དྲ་བ་ཅན་སེམས་རྩེ་གཅིག་ཏུ་བཅོམ་ལྡན་འདས་ཀྱི་ལྟར་ཉན་པ་དང་། བཅོམ་ལྡན་འདས་ཀྱིས་དེ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="128">
    <s id="128:1">གཞོན་ནུ་འདི་ནས་ཤར་ཕྱོགས་ལོགས་ན་འཇིག་རྟེན་གྱི་ཁམས་མུ་ཏིག་ཅན་ཞེས་བྱ་བ་ཞིག་ཡོད་དེ། </s>
  </p>
  <p id="129">
    <s id="129:1">གཞོན་ནུ་འདི་ལྟ་སྟེ། </s>
    <s id="129:2">སྲིད་པའི་རྩེ་མོ་གང་གཱའི་ཀླུང་གི་བྱེ་མ་སྙེད་དུ་གྱུར་ལ། </s>
    <s id="129:3">དེ་དག་ཐམས་ཅད་ཀྱང་རྡུལ་ཕྲ་མོའི་རྡུལ་སྙེད་ཀྱིས་ཡོངས་སུ་གང་བར་གྱུར་ཅིང་། </s>
    <s id="129:4">དེ་ནས་སྐྱེས་བུ་འགའ་ཞིག་བྱུང་བས་དེ་དག་ལ་རྡུལ་ཕྲ་མོའི་རྡུལ་ཅིག་ཁྱེར་ཏེ</s>
  </p>
  <p id="130">
    <s id="130:1">ཇི་ཙམ་དུ་འཇིག་རྟེན་གྱི་ཁམས་སྲིད་པའི་རྩེ་མོའི་མཐས་གཏུགས་པ་དེ་དག་རྡུལ་ཕྲ་མོའི་རྡུལ་གྱིས་ཡོངས་སུ་གང་བ་ཇི་སྙེད་པ་དེ་སྙེད་ཀྱི་སངས་རྒྱས་ཀྱི་ཞིང་བྱེ་བ་ཁྲག་ཁྲིག་ཕྲག་འབུམ་འདས་ནས་</s>
  </p>
  <p id="131">
    <s id="131:1">རྡུལ་ཕྲ་མོའི་རྡུལ་གཅིག་འཇོག་ན</s>
  </p>
  <p id="132">
    <s id="132:1">གཞོན་ནུ་རྣམ་གྲངས་དེ་</s>
  </p>
  <p id="133">
    <s id="133:1">དང་གྲངས་དེ</s>
  </p>
  <p id="134">
    <s id="134:1">འི་གཞིས་ཡུན་རིང་པོ་འདས་པས་རྡུལ་ཕྲ་མོའི་རྡུལ་གྱི་ཕུང་པོ་ཆེན་པོའི་མཐའ་དེ་དག་ཟད་པའམ། <ref folio="F.148.a"/></s>
    <s id="134:2">གཏུགས་པར་འགྱུར་རམ། </s>
    <s id="134:3">གཞོན་ནུ་དེ་ཅི་སྙམ་དུ་སེམས། འཇིག་རྟེན་གྱི་ཁམས་གང་དུ་སྐྱེས་བུ་དེས་རྡུལ་ཕྲ་རབ་ཀྱི་རྡུལ་དེ་དག་བཞག་པའམ་མ་བཞག་པ་དེ་དག་བསམ་པའམ། བགྲང་བའམ། གཞལ་བའམ། ཉེ་བར་བརྟག་པར་སླའམ། </s>
    <s id="134:4">གསོལ་པ་བཅོམ་ལྡན་འདས་དེ་ནི་མ་ལགས་ཏེ། </s>
  </p>
  <p id="135">
    <s id="135:1">བཅོམ་ལྡན་འདས་དེའི་སླད་དུ་གང་ཞིག་དཔེ་འདི་བཤད་པ་ལ་ཡང་དག་པའི་འདུ་ཤེས་བསྐྱེད་པར་འགྱུར་བའི་སེམས་ཅན་དེ་དག་ནི་ཤེས་པའི་ཕུང་པོ་མཆོག་དང་ལྡན་པར་འགྱུར་བ་ལགས་སོ། །</s>
    <s id="135:2">གཞོན་ནུ་འཇིག་རྟེན་གྱི་ཁམས་གང་དུ་སྐྱེས་བུ་དེས་རྡུལ་ཕྲ་མོའི་རྡུལ་དེ་དག་བཞག་གམ། འོན་ཏེ་མ་བཞག་པའི་འཇིག་རྟེན་གྱི་ཁམས་དེ་དག་ཐམས་ཅད་ཀྱི་འོག་གི་ཆུའི་ཕུང་པོ་ནས་བཟུང་ནས། </s>
  </p>
  <p id="136">
    <s id="136:1">སྲིད་པའི་རྩེ་མོ་ལ་ཐུག་གི་བར་གྱི་རྡུལ་ཕྲ་མོའི་རྡུལ་རྣམས་ཀྱིས་ཡོངས་སུ་གང་བར་གྱུར་ལ། </s>
    <s id="136:2">སྐྱེས་བུ་གཉིས་པ་ཞིག་བྱུང་བས་དེ་དག་ལས་རྡུལ་ཕྲ་མོའི་རྡུལ་གཅིག་ཁྱེར་ཏེ</s>
  </p>
  <p id="137">
    <s id="137:1">ཇི་ཙམ་དུ་འཇིག་རྟེན་གྱི་ཁམས་དེ་དག་གི་རྡུལ་ཕྲ་མོའི་རྡུལ་དེ་སྙེད་ཀྱི་སངས་རྒྱས་ཀྱི་ཞིང་བྱེ་བ་ཁྲག་ཁྲིག་ཕྲག་འབུམ་འདས་ནས་རྡུལ་ཕྲ་མོའི་རྡུལ་གཅིག་འཇོག་ན། </s>
  </p>
  <p id="138">
    <s id="138:1">གཞོན་ནུ་རྣམ་གྲངས་དེས་ན་ཡུན་རིང་པོ་འདས་པས་རྡུལ་ཕྲ་མོའི་རྡུལ་བསགས་པའི་ཕུང་པོ་ཆེན་པོ་དེ་འདོར་བར་འགྱུར་རོ། །</s>
  </p>
  <p id="139">
    <s id="139:1">གཞོན་ནུ་རྣམ་གྲངས་དེས་ན་</s>
  </p>
  <p id="140">
    <s id="140:1">སྐྱེས་བུ་ཕྱི་མ་དེས་གྲངས་མེད་པ་བརྒྱ་སྟོང་དགུ་བཅུ་རྩ་དགུར་བསྒྱུར་བ་འདས་ནས་</s>
  </p>
  <p id="141">
    <s id="141:1">སངས་རྒྱས་ཀྱི་ཞིང་གྲངས་མེད་པ་བྱེ་བ་ཁྲག་ཁྲིག་ཕྲག་འབུམ་སྙེད་འདས་པ་ན་འཇིག་རྟེན་གྱི་ཁམས་མུ་ཏིག་ཅན་ནོ། །</s>
  </p>
  <p id="142">
    <s id="142:1">དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་འོད་ཟེར་ཟླ་བས་བརྒྱན་པ་མཁས་པའི་གཟི་བརྗིད་དབྱངས་ཀྱི་དབང་ཕྱུག་གི་རྒྱལ་པོ་ཞེས་བྱ་བ་བཞུགས་ཏེ་</s>
  </p>
  <p id="143">
    <s id="143:1">འཚོ་ཞིང་གཞེས་ལ་ཆོས་ཀྱང་སྟོན་ཏོ། །</s>
  </p>
  <p id="144">
    <s id="144:1">གཞོན་ནུ་བྱང་ཆུབ་སེམས་དཔའི་ཐེག་པ་ལ་ཡང་དག་པར་གནས་པའི་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་འོད་ཟེར་ཟླ་བས་བརྒྱན་པ་མཁས་པའི་གཟི་བརྗིད་དབྱངས་ཀྱི་དབང་ཕྱུག་རྒྱལ་པོ་དེའི་མཚན་<ref folio="F.148.b"/>ལ་སོམ་ཉི་མི་ཟ་ཞིང་</s>
    <s id="144:2">ངས་མཐོང་བ་ལ་ཡང་ཡིད་ཆེས་ན་དེའི་ཚེ་འདས་པའི་འོག་ཏུ་འཁོར་ལོས་སྒྱུར་བའི་རྒྱལ་སྲིད་འཐོབ་པར་འགྱུར་རོ། །</s>
  </p>
  <p id="145">
    <s id="145:1">དེའི་རྒྱལ་སྲིད་ལ་ཡང་སངས་རྒྱས་འབྱུང་བར་འགྱུར་ཞིང་</s>
    <s id="145:2">དེ་བཞིན་གཤེགས་པ་དེ་མཐོང་ནས་ཀྱང་མཆོད་པ་དཔག་ཏུ་མེད་པ་བྱེད་པར་འགྱུར། </s>
  </p>
  <p id="146">
    <s id="146:1">ཚངས་པར་སྤྱོད་པར་ཡང་འགྱུར། </s>
  </p>
  <p id="147">
    <s id="147:1">མངོན་པར་ཤེས་པ་ལྔ་ཡང་རྟོགས་པར་ཁོང་དུ་ཆུད་པར་འགྱུར། </s>
  </p>
  <p id="148">
    <s id="148:1">དེ་བཞིན་གཤེགས་པ་མཐོང་མ་ཐག་ཏུ་གཟུངས་བརྒྱ་འཁྱིལ་བ་ཞེས་བྱ་བ་འཐོབ་པར་འགྱུར། </s>
  </p>
  <p id="149">
    <s id="149:1">གང་གཱའི་ཀླུང་གི་བྱེ་མ་སྙེད་ཀྱི་སངས་རྒྱས་དག་ལ་བསྙེན་བཀུར་བྱེད་པར་འགྱུར། </s>
  </p>
  <p id="150">
    <s id="150:1">དེ་སྙེད་ཀྱི་བསྐལ་པ་བྱེ་བ་ཉིད་དུ་འཁོར་བ་ལས་ཕྱིར་ཕྱོགས་པར་བྱེད་པར་འགྱུར། </s>
  </p>
  <p id="151">
    <s id="151:1">དེའི་སེམས་ཤིན་ཏུ་རྨོངས་པ་མེད་ཅིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་འགྱུར། </s>
  </p>
  <p id="152">
    <s id="152:1">སྲེད་མེད་ཀྱི་བུའི་ལུས་ལྟར་མཁྲེགས་པའི་ལུས་སུ་འགྱུར། </s>
  </p>
  <p id="153">
    <s id="153:1" flag="alternateSource">ལུས་དབྱིབས་གཅིག་ལ་སྤི་ཛ་བཞི་པར་འགྱུར། </s>
  </p>
  <p id="154">
    <s id="154:1">དེའི་ལུས་ཀྱི་མདོག་གསེར་གྱི་ཁ་དོག་འདྲ་བར་འགྱུར། </s>
  </p>
  <p id="155">
    <s id="155:1">སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ལུས་བརྒྱན་ཅིང་ཚངས་པའི་སྒྲ་དབྱངས་སུ་ཡང་འགྱུར། </s>
  </p>
  <p id="156">
    <s id="156:1">མི་ཁོམ་པ་ཐམས་ཅད་ཀྱང་སྤོང་ཞིང་དལ་བ་ཕུན་སུམ་ཚོགས་པ་ཡང་འཐོབ་པར་འགྱུར་རོ། །</s>
  </p>
  <p id="157">
    <s id="157:1">དེ་ནས་བཅོམ་ལྡན་འདས་ཀྱིས་དོན་འདི་ཉིད་རྒྱས་པར་བསྟན་པའི་ཕྱིར་ཚིགས་སུ་བཅད་པས་བཀའ་སྩལ་པ། </s>
    <s id="157:2">གང་ཞིག་འཇིག་རྟེན་མགོན་པོའི་མཚན། །</s>
  </p>
  <p id="158">
    <s id="158:1">ཐོས་ནས་སོམ་ཉི་མི་ཟ་ཞིང་། །ངས་མཐོང་བ་ལའང་ཡིད་ཆེས་པ། །དེ་ནི་ཡོན་གནས་འོས་པ་ཡིན། །</s>
  </p>
  <p id="159">
    <s id="159:1">རྟག་ཏུ་འཁོར་ལོས་སྒྱུར་བ་ཡི། །རྒྱལ་སྲིད་འཐོབ་ཅིང་སངས་རྒྱས་མཐོང་། །</s>
  </p>
  <p id="160">
    <s id="160:1">མཐོང་ནས་དཔག་ཏུ་མེད་པ་དང་། །བསམ་གྱིས་མི་ཁྱབ་མཆོད་པ་བྱེད། །</s>
  </p>
  <p id="161">
    <s id="161:1">རྟག་ཏུ་ཚངས་པར་སྤྱོད་པ་དང་། །མངོན་པར་ཤེས་རྣམས་རྟོགས་པར་འགྱུར། །</s>
  </p>
  <p id="162">
    <s id="162:1">སངས་རྒྱས་མཐོང་ནས་བརྒྱ་འཁྱིལ་བའི། །གཟུངས་ཀྱང་དེ་ཡིས་འཐོབ་པར་འགྱུར། །</s>
  </p>
  <p id="163">
    <s id="163:1">ཇི་ལྟར་གང་གཱའི་བྱེ་མ་སྙེད། །དེ་སྙེད་སངས་རྒྱས་མཐོང་བར་འགྱུར། །</s>
  </p>
  <p id="164">
    <s id="164:1">དེ་སྙེད་བསྐལ་པ་བྱེ་བ་རུ། །འཁོར་བ་དག་ནི་སྤངས་པར་འགྱུར། །</s>
  </p>
  <p id="165">
    <s id="165:1">གང་ཞིག་འཇིག་རྟེན་མགོན་པོའི་མཚན། །</s>
  </p>
  <p id="166">
    <s id="166:1">ཚོགས་དང་དགེ་འདུན་དག་ལ་བརྗོད། །</s>
  </p>
  <p id="167">
    <s id="167:1">དེ་<ref folio="F.149.a"/>ཡི་སེམས་ནི་མི་རྨོངས་ཤིང་། །སངས་རྒྱས་བྱང་ཆུབ་རྒྱུ་བྱེད་དོ། །</s>
  </p>
  <p id="168">
    <s id="168:1" flag="alternateSource">རྟག་ཏུ་སྲེད་མེད་བུ་འདྲ་ཞིང་། །ལུས་དབྱིབས་གཅིག་ལ་སྤི་ཛ་བཞི། །</s>
    <s id="168:2">ལུས་ནི་གསེར་གྱི་མདོག་འདྲ་ཞིང་། །སུམ་ཅུ་རྩ་གཉིས་མཚན་འཆང་འགྱུར། །</s>
  </p>
  <p id="169">
    <s id="169:1">གང་ཞིག་མཚན་ནི་ཐོས་ནས་སུ། །ཡན་ལག་ལྔ་ཡིས་ཕྱག་བྱས་ན། །</s>
  </p>
  <p id="170">
    <s id="170:1">རྟག་ཏུ་ཚངས་པའི་དབྱངས་ལྡན་ཞིང་། །མི་ཁོམ་པ་ཡང་སྤངས་པར་འགྱུར། །</s>
  </p>
  <p id="171">
    <s id="171:1">གང་ཞིག་འཇིག་རྟེན་མགོན་པོའི་མཚན། །</s>
  </p>
  <p id="172">
    <s id="172:1">ཐོས་ནས་སོམ་ཉི་མི་ཟ་བ། །</s>
    <s id="172:2">དེ་ནི་བྱང་ཆུབ་ལ་མི་འགོང་། །དེ་ནི་ནམས་ཀྱང་སོམ་ཉི་མེད། །</s>
  </p>
  <p id="173">
    <s id="173:1">གང་ཞིག་ཉིན་དང་མཚན་བདུན་དུ། །ཚང་བར་རྒྱལ་བའི་མཚན་འཛིན་པ། །སངས་རྒྱས་བསྔགས་པ་མཐའ་ཡས་པའི། །མིག་ནི་རྣམ་པར་དག་པར་འགྱུར། །</s>
  </p>
  <p id="174">
    <s id="174:1">མི་དེ་ཡི་ནི་ཤ་ཡི་མིག །ལྷ་ཡི་མིག་ཏུ་རྣམ་སྦྱོང་སྟེ། །</s>
  </p>
  <p id="175">
    <s id="175:1">གང་གཱའི་ཀླུང་གི་བྱེ་སྙེད་ཀྱི། །སངས་རྒྱས་མང་པོ་མཐོང་བར་འགྱུར། །</s>
  </p>
  <p id="176">
    <s id="176:1">ཐམས་ཅད་ལ་ནི་མཆོད་བྱེད་ཅིང་། །ཐམས་ཅད་ལས་ནི་ཐོས་པ་འཛིན། །</s>
  </p>
  <p id="177">
    <s id="177:1">མིག་གིས་ཐམས་ཅད་མཐོང་ནས་སུ། །མི་རྣམས་ཐམས་ཅད་དབུགས་འབྱིན་ཏོ། །</s>
  </p>
  <p id="178">
    <s id="178:1">དེ་བཞིན་གཤེགས་པའི་མཚན་ཐོས་པ། །སྔོན་ཆད་བསམ་གྱིས་མི་ཁྱབ་པའི། །བསྙེན་བཀུར་སངས་རྒྱས་དག་ལ་བྱས། །</s>
  </p>
  <p id="179">
    <s id="179:1">དེ་དག་ཐམས་ཅད་རྗེས་དྲན་འགྱུར། །</s>
  </p>
  <p id="180">
    <s id="180:1">སྲོག་ཆགས་གང་རྣམས་མདུན་དག་ཏུ། །མཚན་ནི་བསྟན་པར་བྱས་གྱུར་ན། །</s>
  </p>
  <p id="181">
    <s id="181:1">སེམས་ཅན་གཞན་གྱིས་དེ་མཐོང་ཞིང་། །ངེས་པར་བྱང་ཆུབ་འགྱུར་བ་ཡིན། །</s>
  </p>
  <p id="182">
    <s id="182:1">སངས་རྒྱས་ལ་ནི་དད་བསྐྱེད་པས། །མི་ཁོམ་ཐམས་ཅད་རྣམ་པར་སྤངས། །</s>
  </p>
  <p id="183">
    <s id="183:1">རྩོད་དང་འགྱེད་པ་བྱས་པས་ནི། །མི་ཁོམ་རྣམས་སུ་སྐྱེ་བར་འགྱུར། །</s>
  </p>
  <p id="184">
    <s id="184:1">ཐུབ་པ་ཆེན་པོ་དེ་ཡི་མཚན། །</s>
  </p>
  <p id="185">
    <s id="185:1">སེམས་ཅན་གཅིག་ཅིག་ཐོས་བྱས་ན། །</s>
  </p>
  <p id="186">
    <s id="186:1">རྩོད་པ་དང་ནི་འགྱེད་པ་ཡང་། །ཡིད་ལ་བྱེད་པར་མི་འགྱུར་རོ། །</s>
  </p>
  <p id="187">
    <s id="187:1">གལ་ཏེ་མནར་མེད་པ་ཡི་ལས། །བསྐལ་པ་གནས་པར་འགྱུར་བ་དག །</s>
  </p>
  <p id="188">
    <s id="188:1">ཀླད་ནད་ཙམ་ཞིག་བསྐྱེད་ནས་སུ། །ལས་ཀུན་རྣམ་པར་སྨིན་མི་འགྱུར། །</s>
  </p>
  <p id="189">
    <s id="189:1">དེ་ལ་མེས་ནི་མི་ཚིག་ཅིང་། །ཆུ་ཡི་ནང་དུ་འཆི་མི་འགྱུར། །</s>
  </p>
  <p id="190">
    <s id="190:1">དེ་ལ་རྒྱལ་པོ་རབ་ཁྲོས་ཀྱང་། །མྱུར་བ་ཉིད་དུ་ཞི་བར་འགྱུར། །</s>
  </p>
  <p id="191">
    <s id="191:1">གང་ཞིག་ཐུབ་<ref folio="F.149.b"/>པའི་མཚན་འཛིན་པ། །ནམས་ཀྱང་ལོང་བ་ཞར་བ་དང་། །ཐེང་དང་སྒུར་དང་ལུས་ཉམས་དང་། །ནད་ནི་མང་པོར་མི་འགྱུར་རོ། །</s>
  </p>
  <p id="192">
    <s id="192:1">གནོད་སྦྱིན་དྲི་ཟ་ཡི་དགས་དང་། །གྲུལ་བུམ་སྲིན་པོ་མི་རྣམས་ནི། །སྡིག་ཅན་མ་རུངས་པ་རྣམས་དག །</s>
  </p>
  <p id="193">
    <s id="193:1">མི་དེ་ལ་ནི་གནོད་མི་བྱེད། །</s>
  </p>
  <p id="194">
    <s id="194:1">གང་ཞིག་ཐུབ་པའི་མཚན་འཛིན་པ། །འབྱུང་པོ་དྲི་ཟ་གནོད་སྦྱིན་རྣམས། །ཀླུ་དང་ལྷ་རྣམས་ཐམས་ཅད་ཀྱི། །ཡིད་དུ་འོང་ཞིང་དགའ་བར་འགྱུར། །</s>
  </p>
  <p id="195">
    <s id="195:1">འདིར་ནི་སྐྱོབ་པའི་མཚན་ཐོས་པ། །ཤིན་ཏུ་བསགས་པ་དམ་པའི་དབྱངས། །ཏིང་འཛིན་མྱུར་དུ་ཐོབ་པར་འགྱུར། །</s>
  </p>
  <p id="196">
    <s id="196:1">ཡོན་ཏན་བྱེ་བ་རབ་ཏུ་སྒྲོགས། །</s>
  </p>
  <p id="197">
    <s id="197:1">གང་ཞིག་འཇིག་རྟེན་མགོན་པོའི་མཚན། །</s>
  </p>
  <p id="198">
    <s id="198:1">ཐོས་ནས་སོམ་ཉི་མི་ཟ་བ། །ཕྱི་མའི་དུས་ཀྱི་ཚེ་དག་ཏུ། །དེ་ཡི་བྱང་ཆུབ་འདི་འཛིན་ཏོ། །</s>
  </p>
  <p id="199">
    <s id="199:1">ཐུབ་པ་ཆེན་པོའི་མཚན་ཐོས་པ། །སངས་རྒྱས་མྱ་ངན་འདས་རྣམས་ཀྱིས། །ལེགས་པར་གསུངས་པའི་ཆོས་ཀྱི་ཚུལ། །འཛིན་ཅིང་ཡང་དག་རབ་ཏུ་སྟོན། །</s>
  </p>
  <p id="200">
    <s id="200:1">སངས་རྒྱས་ཀུན་གྱིས་ལེགས་གསུངས་པའི། །ཆོས་དེ་རྣམས་ནི་དེས་འཛིན་ཏོ། །</s>
  </p>
  <p id="201">
    <s id="201:1">བཀོད་པ་མཆོག་ནི་དེས་བྱེད་ཅིང་། །སངས་རྒྱས་ཀུན་ལ་བསྙེན་བཀུར་བྱེད། །</s>
  </p>
  <p id="202">
    <s id="202:1">དེ་ནས་འཆི་བའི་དུས་བྱས་ནས། །</s>
  </p>
  <p id="203">
    <s id="203:1">སངས་རྒྱས་བྱེ་བ་དེས་མྱུར་མཐོང་། །</s>
  </p>
  <p id="204">
    <s id="204:1">སངས་རྒྱས་རྣམས་ཀྱིས་གསུངས་པ་ཡི། །ཆོས་རྣམས་དེ་དག་འཛིན་པར་བྱེད། །</s>
  </p>
  <p id="205">
    <s id="205:1">སྐྱོབ་པ་དེ་ཡི་མཚན་ཐོས་པ། །སྲོག་ཆགས་བྱེ་བ་ནན་ཏན་གྱིས། །འདུལ་བར་བྱེད་ཅིང་རབ་ཏུ་འགོད། །ཐམས་ཅད་བྱང་ཆུབ་ཕྱིར་འཇོག་གོ། །</s>
  </p>
  <p id="206">
    <s id="206:1">ང་ཡིས་མཐོང་ལའང་ཡིད་ཆེས་པ། །སྐྱོབ་པ་སངས་རྒྱས་ཐམས་ཅད་ཀྱི། །རབ་ཏུ་བསྟན་པ་འཛིན་འགྱུར་ཞིང་། །སངས་རྒྱས་རྣམས་ཀྱང་མཆོད་པར་འགྱུར། །</s>
  </p>
  <p id="207">
    <s id="207:1">སངས་རྒྱས་མཁྱེན་ལ་གང་དད་པ། །ངས་མཐོང་བ་ལའང་དེ་ཡིད་ཆེས། །འཆིང་བ་རྣམས་ལས་དེས་རྣམས་འགྲོལ། །</s>
    <s id="207:2">ཀློང་ལས་རྒལ་ཅིང་འཇིགས་པ་མེད། །</s>
  </p>
  <p id="208">
    <s id="208:1">གང་ཞིག་དམ་པའི་ཆོས་སྤོང་བ། །དེ་ནི་བདུད་ཀྱི་སྡེ་ཡིན་ནོ། །</s>
  </p>
  <p id="209">
    <s id="209:1">འགྲོ་བ་ལྔ་རུ་འགྲོ་བ་ཡི། །སེམས་ཅན་ཀུན་གྱི་བ་སྤུ་གང་། །དེ་ནི་སྟོན་པའི་པུས་མོ་ཡི། །ལྷ་ང་གཅིག་གིས་བ་སྤུར་སྡུད། །</s>
  </p>
  <p id="210">
    <s id="210:1">སྐྱོབ་པ་འཇིག་རྟེན་མགོན་པོ་ཡི། །བ་སྤུ་གཅིག་གི་ཁུང་བུ་ནས། །</s>
  </p>
  <p id="211">
    <s id="211:1">ཇི་ལྟར་<ref folio="F.150.a"/>གང་གཱའི་བྱེ་མ་སྙེད། །དེ་སྙེད་འོད་ཟེར་འབྱིན་པར་མཛད། །</s>
  </p>
  <p id="212">
    <s id="212:1">གང་ཞིག་འཇིག་རྟེན་མགོན་འདི་ཡི། །འོད་ཟེར་མཐའ་ཡས་ལ་ཡིད་ཆེས། །ཚེ་གཅིག་གིས་ནི་སངས་རྒྱས་རྣམས། །སངས་རྒྱས་བྱེ་བ་མཐོང་བར་འགྱུར། །</s>
  </p>
  <p id="213">
    <s id="213:1">ཆོས་ཀྱི་རྒྱལ་པོ་མདོ་སྡེ་འདི། །བཤད་པ་གང་ཞིག་ཐོས་གྱུར་ནས། །</s>
  </p>
  <p id="214">
    <s id="214:1">ནམས་ཀྱང་ཡིད་གཉིས་མི་ཟ་བ། །དེ་ནི་ང་དང་འདྲ་བར་འགྱུར། །</s>
  </p>
  <p id="215">
    <s id="215:1">ཡངས་པ་ཅན་དུ་མདོ་སྡེ་འདི། །བཤད་པའི་ཚེ་ན་སུས་ཐོས་པ། །དེ་ནི་ཕྱི་མའི་དུས་སུ་དེས། །</s>
  </p>
  <p id="216">
    <s id="216:1">གཞན་ལ་ཡང་དག་རབ་ཏུ་སྟོན། །</s>
  </p>
  <p id="217">
    <s id="217:1">ཇི་ལྟར་གང་གཱའི་བྱེ་མ་དག །</s>
  </p>
  <p id="218">
    <s id="218:1">མི་གང་གིས་ནི་མང་བརྗོད་པ། །དེ་སྙེད་འཇིག་རྟེན་ཁམས་རྣམས་སུ། །འོད་ཟེར་གཅིག་གིས་ཁྱབ་པར་བྱེད། །</s>
  </p>
  <p id="219">
    <s id="219:1" flag="alternateSource">སངས་རྒྱས་ཞིང་རྣམས་ཐམས་ཅད་དག །</s>
  </p>
  <p id="220">
    <s id="220:1">བགྲང་བའི་ཚུལ་གྱིས་མི་མཆོད་པ། །གསེར་རྣམས་ཀྱིས་ནི་བཀང་ནས་</s>
  </p>
  <p id="221">
    <s id="221:1">སུ། །འཇིག་རྟེན་མགོན་ལ་ཕུལ་བ་བས། །</s>
    <s id="221:2">འདི་ཡི་མཚན་ནི་ཐོས་ནས་</s>
  </p>
  <p id="222">
    <s id="222:1">སུ། །དགའ་བ་བཟང་པོ་སྐྱེས་གྱུར་ཏེ</s>
  </p>
  <p id="223">
    <s id="223:1">སངས་རྒྱས་ཕྱག་འཚལ་ཞེས་བརྗོད་པ། །དེ་ཡི་བསོད་ནམས་བསམ་མི་ཁྱབ། །</s>
  </p>
  <p id="224">
    <s id="224:1">འཇིག་རྟེན་མགོན་ནི་ཐམས་ཅད་ལ། །ཡང་དང་ཡང་དུ་ཕྱག་འཚལ་བ། །དེ་ཡི་བསོད་ནམས་ཕུང་པོ་ནི། །ཚད་ནི་བཤད་པར་མི་ནུས་སོ། །</s>
  </p>
  <p id="225">
    <s id="225:1">གང་ཞིག་འཇིག་རྟེན་མགོན་པོའི་མཚན། །</s>
  </p>
  <p id="226">
    <s id="226:1">ཐོས་ནས་སོམ་ཉི་མི་ཟ་བ། །དེ་ཡི་ལུས་ནི་འོད་ཟེར་གྱིས། །ཁྱབ་ཅིང་རིན་པོ་ཆེ་ལྟར་འགྱུར། །</s>
  </p>
  <p id="227">
    <s id="227:1">གང་ཞིག་ཐུབ་པའི་མཚན་འཛིན་པ། །དེ་ནི་རྣམ་པར་འདས་གྱུར་ནས། །</s>
  </p>
  <p id="228">
    <s id="228:1">ལྷ་ཡི་ཙན་དན་དམར་པོ་ཡི། །དྲི་ཞིམ་ཁ་ནས་རབ་ཏུ་འབྱུང་། །</s>
  </p>
  <p id="229">
    <s id="229:1">སྐྱོབ་པ་སེམས་ཅན་སྙིང་པོ་ཡི། །སངས་རྒྱས་ཀྱི་ནི་མཚན་ཐོས་པ། །བ་སྤུའི་ཁུང་ནས་འོད་ཟེར་དག །</s>
  </p>
  <p id="230">
    <s id="230:1">བཀྱེ་བས་ལུས་ཀྱང་མཛེས་པར་འགྱུར། །</s>
  </p>
  <p id="231">
    <s id="231:1">ཚེ་རབས་དག་ནི་ཐམས་ཅད་དུ། །ཐོས་པ་མང་པོར་འགྱུར་བ་སྟེ། །</s>
  </p>
  <p id="232">
    <s id="232:1">ཀུན་དགའ་སངས་རྒྱས་ཅི་འདྲ་བའི། །དཔག་ཏུ་མེད་པའི་ཐོས་པའང་འཛིན། །</s>
  </p>
  <p id="233">
    <s id="233:1">འཇིག་རྟེན་སྣང་བྱེད་དེས་མཐོང་ནས། །</s>
  </p>
  <p id="234">
    <s id="234:1">གཞལ་གྱིས་མི་ལང་དགའ་བ་འཐོབ། །</s>
  </p>
  <p id="235">
    <s id="235:1">བྱང་ཆུབ་སྤྱད་པ་སྤྱོད་པ་ན། །</s>
  </p>
  <p id="236">
    <s id="236:1">ཚེ་རབས་དག་ནི་དྲན་པར་འགྱུར། །</s>
  </p>
  <p id="237">
    <s id="237:1">རྒྱལ་བའི་ཐུགས་སྲས་མཐོང་ནས་ཀྱང་། །གཞལ་གྱིས་མི་ལང་དགའ་བ་འཐོབ། །</s>
  </p>
  <p id="238">
    <s id="238:1"><ref folio="F.150.b"/>སྤོས་དང་མེ་ཏོག་བྱུག་རྣམས་ཀྱིས། །མཆོད་པ་དག་ནི་རྒྱ་ཆེན་བྱེད། །</s>
  </p>
  <p id="239">
    <s id="239:1">འཇིག་རྟེན་མགོན་པོ་དེ་ཡི་མཚན། །</s>
  </p>
  <p id="240">
    <s id="240:1">བརྗོད་པ་འཛིན་པར་མི་བྱེད་དེ། །</s>
  </p>
  <p id="241">
    <s id="241:1">བདུད་ཀྱི་ཕྱོགས་དང་སྔོན་ཀྱང་ནི། །མུ་སྟེགས་གྱུར་པ་མ་གཏོགས་སོ། །</s>
  </p>
  <p id="242">
    <s id="242:1">ང་ཡིས་ཚུལ་འདི་བཤད་པ་ན། །</s>
  </p>
  <p id="243">
    <s id="243:1">སྔོན་ནི་གང་གིས་འདི་ཐོས་པ། །ཕྱི་མའི་དུས་ཀྱི་ཚེ་དག་ཏུ། །དེ་ཡི་ལག་ཏུ་མདོ་སྡེ་འཐོབ། །</s>
  </p>
  <p id="244">
    <s id="244:1">དེ་ཡིས་མདོ་སྡེ་དམ་པ་འདི། །བཤད་པ་དག་ནི་སུས་ཐོས་པ། །སྔོན་ནི་མཆོད་ཅིང་བཀུར་སྟི་བྱས། །</s>
  </p>
  <p id="245">
    <s id="245:1">དེ་ཡི་ལག་ཏུ་འདི་འཐོབ་བོ། །</s>
    <s id="245:2">གང་གིས་སྨོན་ལམ་བཏབ་པ་ནི། །ཕྱི་མའི་དུས་ཀྱི་ཚེ་དག་ཏུ། །ཆོས་ཀྱི་རྒྱལ་པོས་གསུངས་པ་ཡི། །མདོ་འདི་ལག་ཏུ་འཐོབ་པར་འགྱུར། །</s>
  </p>
  <p id="246">
    <s id="246:1">གང་ཞིག་སེམས་ནི་རྩེ་གཅིག་གིས། །སངས་རྒྱས་གྲངས་མེད་བཀུར་སྟི་བས། །མདོ་འདི་ལ་ནི་གང་དད་པ། །དེ་བས་བསོད་ནམས་འདི་མང་འགྱུར། །</s>
  </p>
  <p id="247">
    <s id="247:1">རྟག་ཏུ་གཟུགས་བཟང་བསོད་ནམས་ལྡན། །</s>
  </p>
  <p id="248">
    <s id="248:1">ཤིན་ཏུ་འཇིགས་མེད་ལོངས་སྤྱོད་ལྡན། །</s>
  </p>
  <p id="249">
    <s id="249:1">དྲན་དང་ལྡན་ཞིང་མཚན་རྣམས་ཀྱིས། །མངོན་པར་བརྒྱན་པ་དག་ཏུ་འགྱུར། །</s>
  </p>
  <p id="250">
    <s id="250:1">དེ་ལྟ་བས་ན་མདོ་སྡེ་འདི། །ཐོས་ནས་</s>
  </p>
  <p id="251">
    <s id="251:1">ཕྱི་མའི་དུས་ཀྱི་ཚེ། །བཟུང་ཞིང་ཡང་དག་བསྟན་པ་དང་། །གཞན་དག་ལ་ཡང་བསྟན་པར་གྱིས། །</s>
    <s id="251:2">གང་གིས་སངས་རྒྱས་འཁོར་ལོས་སྒྱུར། །</s>
  </p>
  <p id="252">
    <s id="252:1">འབུམ་ཕྲག་དག་ལ་བཀུར་བྱས་པས། །ཕྱི་མ་ཡི་ནི་དུས་དག་ཏུ། །དེས་མཐོང་བ་ལ་སོམ་ཉི་མེད། །</s>
  </p>
  <p id="253">
    <s id="253:1">གང་གིས་སྔོན་ནི་འཇིག་རྟེན་མགོན། །གྲངས་མེད་པ་ལ་བསྙེན་བཀུར་བས། །དེ་ཡི་འཇིག་རྟེན་མགོན་འདི་ཡི། །ཐོས་ཤིང་མཐོང་ལའང་ཡིད་ཆེས་སོ། །</s>
  </p>
  <p id="254">
    <s id="254:1">གང་ཞིག་མཚན་འདི་ཐོས་ནས་སུ། །སངས་རྒྱས་ཀྱི་ནི་གཟུགས་བྱེད་པ། །དེ་ནི་སངས་རྒྱས་ཐམས་ཅད་ཀྱི། །བསྟན་པ་དང་ནི་དམ་ཆོས་བསྲུང་། །</s>
    <s id="254:2">གང་ཞིག་བྱང་ཆུབ་བསྟན་སྤངས་ན། །</s>
  </p>
  <p id="255">
    <s id="255:1">བསྐལ་པ་བྱེ་བ་དག་ཏུ་ནི། །ལུག་ལྟར་ལྐུགས་ཤིང་མིག་ཉམས་ལ། །མིག་མེད་པ་དག་ཏུ་ཡང་འགྱུར། །</s>
  </p>
  <p id="256">
    <s id="256:1">གང་ཞིག་ལག་པ་གཅིག་གིས་ནི། །མཆོད་རྟེན་གྲངས་མེད་བཤིག་བྱས་པས། །གང་གིས་མདོ་སྡེ་འདི་སྤངས་ན། །</s>
  </p>
  <p id="257">
    <s id="257:1">ཁྱད་ཆོས་སྡིག་པར་འདི་འགྱུར་རོ། །</s>
  </p>
  <p id="258">
    <s id="258:1">དེ་ལྟ་བས་ན་ང་སྨྲ་བ། །ཕྱི་མའི་དུས་ཚེ་འདི་རྙེད་ནས། །</s>
  </p>
  <p id="259">
    <s id="259:1"><ref folio="F.151.a"/>སངས་རྒྱས་ཡེ་ཤེས་བླ་མེད་ལ། །སོམ་ཉི་ཟ་བར་མ་བྱེད་ཅིག །</s>
  </p>
  <p id="260">
    <s id="260:1">མདོ་སྡེ་འདི་འདྲ་འདི་ཐོས་ནས། །</s>
  </p>
  <p id="261">
    <s id="261:1">མེ་ཏོག་སྤོས་དང་འཕན་རྣམས་དང་། །གདུགས་དང་ཕྱེ་མ་གོས་རྣམས་ཀྱིས། །གུས་པར་བྱས་ཏེ་</s>
  </p>
  <p id="262">
    <s id="262:1">མཆོད་པར་གྱིས། །</s>
    <s id="262:2">དེར་ནི་དེ་བཞིན་གཤེགས་པ་ཡི། །ཕྱག་མཉེན་ཤིན་ཏུ་འཇམ་པ་ཡིས། །ལིཙྪ་བཱི་ཡི་མགོ་བོ་ལ། །ཡང་དང་ཡང་དུ་བྱུག་པ་མཛད། །</s>
  </p>
  <p id="263">
    <s id="263:1">དེ་ཡི་རྗེས་ལ་ལྷ་རྣམས་ཀྱིས། །སྒྲ་སྐད་ཆེན་པོ་ཕྱུང་གྱུར་ཅིང་། །ལྷ་ཡི་མེ་ཏོག་ཀུ་སུ་མ། །ཡིད་འོང་གཏོར་ཅིང་ཞིང་འདི་བཀང་། །</s>
  </p>
  <p id="264">
    <s id="264:1">ལྷ་རྣམས་མཁའ་ལ་འདུག་ནས་སུ། །གླུ་དབྱངས་དཔག་ཏུ་མེད་པ་ལེན། །</s>
  </p>
  <p id="265">
    <s id="265:1">ཚངས་པ་དག་ནི་བྱེ་བ་ཡིས། །ཙན་དན་དམར་པོའི་ཆར་ཕབ་པོ། །</s>
    <s id="265:2">དེ་བཞིན་གཤེགས་པས་མདོ་སྡེ་འདི། །གསུངས་ཚེ་དྲ་བ་ཅན་ཐོས་ཏེ། །</s>
  </p>
  <p id="266">
    <s id="266:1">སེམས་ནི་རངས་ཤིང་ཡིད་དགའ་ནས། །</s>
  </p>
  <p id="267">
    <s id="267:1">དེ་བཞིན་གཤེགས་ལ་ཚིག་གསོལ་བ། །</s>
    <s id="267:2">ཕྱི་མའི་དུས་སུ་བདག་གིས་ནི། །དགེ་སློང་བགྱིས་ལ་མི་འཇིགས་པར། །གྲོང་དང་གྲོང་ཁྱེར་རྣམས་དག་ཏུ། །མདོ་སྡེ་འདི་ནི་བཤད་པར་བགྱི། །</s>
  </p>
  <p id="268">
    <s id="268:1">སངས་རྒྱས་བཀའ་བཞིན་བདག་བགྱིད་དེ། །</s>
  </p>
  <p id="269">
    <s id="269:1">རྫོགས་སངས་རྒྱས་ལ་དཔལ་གྱིས་གསུངས། །</s>
  </p>
  <p id="270">
    <s id="270:1">དཔག་ཚད་བྱེ་བར་མཆིས་ནས་སུ། །འདི་ཡི་ཚུལ་ནི་བཤད་པར་བགྱི། །</s>
  </p>
  <p id="271">
    <s id="271:1">ལྷ་ཀུན་དང་ནི་ཀླུ་རྣམས་དང་། །ཡང་ན་མིའམ་ཅི་དང་ནི། །མི་མ་ཡིན་རྣམས་མགྲོན་གཉེར་ཏེ། །</s>
  </p>
  <p id="272">
    <s id="272:1">ཆོས་ཀྱི་སྦྱིན་པས་ཚིམ་པར་བགྱི། །</s>
  </p>
  <p id="273">
    <s id="273:1">བླ་ན་མེད་པའི་མདོ་སྡེ་འདི། །སངས་རྒྱས་ཀྱིས་ནི་གསུངས་པ་ན། །</s>
  </p>
  <p id="274">
    <s id="274:1">ལྷ་མ་ཡིན་ཚོགས་དགའ་གྱུར་ནས། །</s>
  </p>
  <p id="275">
    <s id="275:1">མེ་ཏོག་དཔག་ཏུ་མེད་པ་འཐོར། །</s>
  </p>
  <p id="276">
    <s id="276:1">སངས་རྒྱས་ཀྱི་ནི་ཞིང་འདི་དག །མི་མཆོག་ཤཱཀྱ་སེང་གེ་ཡི། །ཆོས་ཀྱི་རྒྱལ་པོའི་སྤུ་གཅིག་གིས། །ཞིང་རྣམས་ཐམས་ཅད་སྣང་བར་མཛད། །</s>
  </p>
  <p id="277">
    <s id="277:1">སེམས་ཅན་སྙིང་པོའི་བདག་ཉིད་ཅན། །སྟོན་པ་ཡི་ནི་ལྗགས་ཕྱུང་ནས། །</s>
  </p>
  <p id="278">
    <s id="278:1">གང་གཱའི་བྱེ་མ་སྙེད་དག་གི། །ཞིང་རྣམས་བྱེ་བ་ཁེབས་པར་མཛད། །</s>
  </p>
  <p id="279">
    <s id="279:1">དེ་བཞིན་ཕྱོགས་བཅུའི་འཇིག་རྟེན་གྱི། །ཞིང་རྣམས་བྱེ་བ་ཁེབས་མཛད་དེ། །</s>
  </p>
  <p id="280">
    <s id="280:1">གཞོན་ནུ་རིན་ཆེན་དྲ་བ་ཅན། །དཔའ་བོ་དང་ནི་ལིཙྪ་བཱི། །</s>
    <s id="280:2">བྱེ་བ་དྲུག་ཅུ་ཙམ་དག་ནི། །ལྷན་ཅིག་ལྷགས་ལ་བཀའ་སྩོལ་ཅིག །</s>
  </p>
  <p id="281">
    <s id="281:1">དེ་ནས་དེར་ནི་སྟོན་པ་ཡིས། །<ref folio="F.151.b"/>དེ་དག་ཆོས་ལ་གཟུད་པར་མཛད། །</s>
  </p>
  <p id="282">
    <s id="282:1">བདེ་བ་ཐམས་ཅད་སྦྱིན་མཛད་པ། །སངས་རྒྱས་སྤྱན་ནི་ཐོགས་པ་མེད། །</s>
  </p>
  <p id="283">
    <s id="283:1">དེ་བཞིན་གཤེགས་རྣམས་དཔག་མེད་དེ། །</s>
  </p>
  <p id="284">
    <s id="284:1">སངས་རྒྱས་ཆོས་ལ་ཐེ་ཚོམ་སྤོང་། །</s>
  </p>
  <p id="285">
    <s id="285:1">སངས་རྒྱས་ཡེ་ཤེས་ཐོགས་མེད་དེ། །</s>
  </p>
  <p id="286">
    <s id="286:1">དུས་གསུམ་རྣམས་ལའང་འཇུག་པར་མཛད། །</s>
  </p>
  <p id="287">
    <s id="287:1">ཆོས་རྣམས་ཀུན་ལ་མངའ་བརྙེས་པས། །སངས་རྒྱས་ལ་ནི་མི་མཁྱེན་མེད། །</s>
  </p>
  <p id="288">
    <s id="288:1">ཕུང་པོ་རྣམས་ནི་མེད་པའོ་ཞེས། །མི་ཡི་འདྲེན་པ་སྟོན་པར་མཛད། །</s>
  </p>
  <p id="289">
    <s id="289:1">ཁམས་བཞི་དག་ནི་གསོག་དང་འདྲ། །</s>
  </p>
  <p id="290">
    <s id="290:1">གང་དུའང་སྒྲ་ལ་ཆགས་པ་མེད། །</s>
  </p>
  <p id="291">
    <s id="291:1">གཟུགས་དང་ཚོར་བ་འདུ་ཤེས་དང་། །སེམས་པ་དང་ནི་འདུ་བྱེད་དང་། །རྣམ་ཤེས་ཕུང་པོའི་སྙིང་པོ་ནི། །མེད་པ་དག་ཏུ་ཤེས་པར་གྱིས། །</s>
    <s id="291:2">སངས་རྒྱས་ཀྱིས་ནི་གསུངས་པ་བཞིན། །དེ་ལྟར་ཕུང་པོ་རྣམས་ཕྱེ་ན</s>
  </p>
  <p id="292">
    <s id="292:1">མྱུར་དུ་གཟུངས་རྣམས་འཐོབ་འགྱུར་ཞིང་། །ཤིན་ཏུ་རྨོངས་པ་མེད་པར་འགྱུར། །</s>
  </p>
  <p id="293">
    <s id="293:1">ཆོས་རྣམས་དག་ནི་གསོབ་དང་འདྲ། །</s>
  </p>
  <p id="294">
    <s id="294:1">ཐམས་ཅད་སྟོང་ཞིང་བདག་མེད་དོ། །</s>
  </p>
  <p id="295">
    <s id="295:1">རྩོད་པ་མེད་ཅིང་རྨོངས་མེད་པ། །</s>
    <s id="295:2">དེ་སྐད་དེ་བཞིན་གཤེགས་པས་གསུངས། །</s>
  </p>
  <p id="296">
    <s id="296:1">གཞོན་ནུ་ལྷོ་ཕྱོགས་ལོགས་ན་གཞོན་ནུ་དཔེ་སྔ་མ་ལྟ་བུ་ལས་ཉིས་གྱུར་གྱི་རྡུལ་ཕྲ་མོའི་རྡུལ་བགྲངས་པའི་ཚུལ་གྱིས་སངས་རྒྱས་ཀྱི་ཞིང་བཅུ་གཉིས་འདས་པ་ན་དེ་ན་ཟླ་བས་བརྒྱན་པ་ཞེས་བྱ་བའི་འཇིག་རྟེན་གྱི་ཁམས་ཡོད་དེ</s>
  </p>
  <p id="297">
    <s id="297:1">དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མེ་ཏོག་གི་འོད་ཀྱིས་རྣམ་པར་རོལ་པ་མངོན་པར་མཁྱེན་པ་ཞེས་བྱ་བ་བཞུགས་ཏེ་</s>
    <s id="297:2">འཚོ་ཞིང་གཞེས་ལ་ཆོས་ཀྱང་སྟོན་ཏོ། །</s>
  </p>
  <p id="298">
    <s id="298:1">གཞོན་ནུ་བྱང་ཆུབ་སེམས་དཔའི་ཐེག་པ་ལ་ཡང་དག་པར་གནས་པའི་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་བཅོམ་ལྡན་འདས་དེ་བཞིན་གཤེགས་པ་མེ་ཏོག་གི་འོད་ཀྱིས་རྣམ་པར་རོལ་པ་མངོན་པར་མཁྱེན་པ་དེའི་མཚན་ཐོས་ནས་</s>
  </p>
  <p id="299">
    <s id="299:1">སོམ་ཉི་མི་ཟ་ལ་ངས་མཐོང་བ་ལ་ཡང་ཡིད་ཆེས་ན་དེ་ཚེ་འདས་པའི་འོག་ཏུ་འོད་ཟེར་རབ་ཏུ་གཏོང་བ་ཞེས་བྱ་བའི་ཏིང་ངེ་འཛིན་ཐོབ་པར་འགྱུར། </s>
  </p>
  <p id="300">
    <s id="300:1">ཏིང་ངེ་འཛིན་གྱི་སྒོ་བྱེ་བ་ཁྲག་ཁྲིག་འབུམ་ཕྲག་གྲངས་མེད་པ་ཁྲིར་འཇུག་པ་འཐོབ་པར་འགྱུར། </s>
  </p>
  <p id="301">
    <s id="301:1">གཟུངས་ཀྱི་སྒོ་བྱེ་བ་ཁྲག་ཁྲིག་འབུམ་ཕྲག་གྲངས་མེད་པ་དྲུག་ཅུ་པོ་རྒྱ་<ref folio="F.152.a"/>མཚོ་ལྟ་བུ་ཞེས་བྱ་བའི་གཟུངས་ལ་སོགས་པ་ནས་རིན་པོ་ཆེའི་མཛོད་ཀྱི་གཟུངས་ལ་ཐུག་པའི་བར་ལ་འཇུག་པ་འཐོབ་ཅིང་</s>
    <s id="301:2">བྱང་ཆུབ་ཀྱི་མཐར་ཐུག་གི་བར་དུ་དེ་དག་ལ་རྨོངས་པར་ཡང་མི་འགྱུར་རོ། །</s>
  </p>
  <p id="302">
    <s id="302:1">འཆི་བའི་དུས་ཀྱི་ཚེ་ཤར་ཕྱོགས་ནས་སངས་རྒྱས་བྱེ་བ་གཤེགས་ནས་ཞལ་སྟོན་པར་མཛད་དེ། </s>
  </p>
  <p id="303">
    <s id="303:1">ཕྱོགས་ཐམས་ཅད་ནས་ཀྱང་དེ་དང་འདྲའོ། །</s>
  </p>
  <p id="304">
    <s id="304:1">གང་སངས་རྒྱས་བཅོམ་ལྡན་འདས་དེ་དག་གིས་ཆོས་གསུང་བར་འགྱུར་བ་དེ་དག་ཐམས་ཅད་ཀྱང་འཛིན་པར་འགྱུར། </s>
  </p>
  <p id="305">
    <s id="305:1">བྱང་ཆུབ་མ་ཐོབ་ཀྱི་བར་དུ་དེའི་ཆོས་ཀྱི་ཚུལ་དེ་འཇིག་པར་མི་འགྱུར། </s>
  </p>
  <p id="306">
    <s id="306:1">ལས་དང་པོ་པའི་བྱང་ཆུབ་སེམས་དཔའ་ནས་བཟུང་ནས་བསྐལ་པ་ལྔ་བརྒྱར་འཁོར་བ་ལས་ཕྱིར་ཕྱོགས་པར་བྱས་ནས་</s>
  </p>
  <p id="307">
    <s id="307:1">བླ་ན་</s>
  </p>
  <p id="308">
    <s id="308:1">མེད་པ་ཡང་དག་པར་རྫོགས་པའི་བྱང་ཆུབ་ལ་རེག་པར་འགྱུར་རོ། །</s>
  </p>
  <p id="309">
    <s id="309:1">དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །</s>
  </p>
  <p id="310">
    <s id="310:1">མི་ཡི་དབང་པོ་འཇིག་རྟེན་མགོན། །སྐྱོབ་པ་ཡི་ནི་མཚན་ཐོས་པ། །བསྐལ་པ་ལྔ་བརྒྱ་ཐམ་པ་ཡི། །འཁོར་བ་དག་ནི་བཟློག་པར་འགྱུར། །</s>
  </p>
  <p id="311">
    <s id="311:1">འཆི་བདག་གི་དུས་ཚེ་ཡང་། །སངས་རྒྱས་བྱེ་བ་སྟོན་པར་མཛད། །</s>
  </p>
  <p id="312">
    <s id="312:1">མཐོང་ནས་དབང་པོས་ཕྱག་འཚལ་ཏེ། །</s>
  </p>
  <p id="313">
    <s id="313:1">ཆོས་ཀྱང་ཉན་ཅིང་འཛིན་པར་འགྱུར། །</s>
  </p>
  <p id="314">
    <s id="314:1">དེ་བཞིན་གཤེགས་པའི་མཚན་ཐོས་པ། །སྤྱད་པ་དམ་པ་སྤྱོད་པ་ན། །</s>
  </p>
  <p id="315">
    <s id="315:1">དེ་ཡིས་བསྟན་པའི་ཆོས་གང་དག །བསྐལ་པ་བྱེ་བར་ཆུད་མི་གསོན། །</s>
  </p>
  <p id="316">
    <s id="316:1">སངས་རྒྱས་ཀྱི་ནི་མཚན་བསྒྲགས་པས། །རིན་ཆེན་ཞེས་བྱའི་ཏིང་ངེ་འཛིན། །སྟོང་ཕྲག་བདུན་ཅུ་དེ་ཚེ་འཐོབ། །</s>
  </p>
  <p id="317">
    <s id="317:1">ཡོན་ཏན་བྱེ་བར་སྒྲོགས་པར་འགྱུར། །</s>
  </p>
  <p id="318">
    <s id="318:1">གང་ཞིག་ཐུབ་པའི་མཚན་འཛིན་པ། །ཏིང་འཛིན་གྲངས་མེད་བྱེ་བ་དང་། །དེ་བཞིན་ས་ཡ་དྲུག་ཅུ་དག །</s>
  </p>
  <p id="319">
    <s id="319:1">དེ་ལ་ཉེ་བར་གནས་པར་འགྱུར། །</s>
  </p>
  <p id="320">
    <s id="320:1">དེ་བས་མཉམ་བཞག་དཔའ་བོ་ཡིས། །བྱང་ཆུབ་སྤྱད་པ་སྤྱོད་པའི་ཚེ། །སེམས་ཅན་མང་པོ་སྟོང་རྣམས་དག །</s>
  </p>
  <p id="321">
    <s id="321:1">བྱང་ཆུབ་མཆོག་ལ་འཇོག་པར་བྱེད། །</s>
  </p>
  <p id="322">
    <s id="322:1">བྱང་ཆུབ་མ་རྫོགས་བར་དུ་ནི། །ནམ་ཡང་འདོད་ལ་མི་བསྟེན་ཏེ། །</s>
  </p>
  <p id="323">
    <s id="323:1">སེམས་ཅན་གཞན་ཡང་སངས་རྒྱས་ཀྱི། །མཚན་བསྟན་རྣམས་ནི་ཟློག་པར་བྱེད། །</s>
  </p>
  <p id="324">
    <s id="324:1">གང་ཞིག་སངས་རྒྱས་མཚན་<ref folio="F.152.b"/>ཐོས་ནས། །</s>
  </p>
  <p id="325">
    <s id="325:1">སྲོག་ཆགས་ཀུན་ལ་འདི་སྟོན་པ། །ནམས་ཀྱང་མི་ཁོམ་མི་འགྱུར་ཞིང་། །</s>
    <s id="325:2">དེ་ཡི་དལ་བ་རྙེད་མི་དཀའ། །</s>
  </p>
  <p id="326">
    <s id="326:1" flag="alternateSource">ཤིན་དུ་བཟུང་བ་སངས་རྒྱས་དག །</s>
  </p>
  <p id="327">
    <s id="327:1">འབྱུང་བ་མཉེས་པར་བྱས་པས་ནི། །</s>
    <s id="327:2" flag="alternateSource">ང་ཡི་མི་ཁོམ་གང་བསྟེན་པ། །དེ་དག་ཐམས་ཅད་སྤང་བར་འགྱུར། །</s>
  </p>
  <p id="328">
    <s id="328:1">ཇི་ལྟར་འདྲེན་པ་མཁྱེན་པ་བཞིན། །གཞོན་ནུ་གལ་ཏེ་ཁྱོད་ཤེས་ན། །</s>
  </p>
  <p id="329">
    <s id="329:1">སྟོན་པའི་མཚན་ནི་བཟུང་ནས་སུ། །ཕྱོགས་ཀུན་ཏུ་ནི་རབ་ཏུ་སྒྲོགས། །</s>
  </p>
  <p id="330">
    <s id="330:1">དེ་བས་གཞོན་ནུ་གཞན་དག་ལ། །མཚན་འདི་རབ་ཏུ་བསྟན་བྱས་ན། །</s>
  </p>
  <p id="331">
    <s id="331:1">ཡང་དག་བྱང་ཆུབ་འདི་བཟུང་ཞིང་། །འཇིག་རྟེན་གྱི་ནི་མགོན་དུ་འགྱུར། །</s>
  </p>
  <p id="332">
    <s id="332:1">གང་ཞིག་སངས་རྒྱས་མཚན་ཐོས་ནས། །</s>
  </p>
  <p id="333">
    <s id="333:1">གཡེང་བ་མེད་པར་འདི་བཟུང་སྟེ། །</s>
  </p>
  <p id="334">
    <s id="334:1">སོང་ནས་གཞན་དག་ལ་སྟོན་པ། །དེ་ནི་བྱང་ཆུབ་མངོན་དུ་བསྲུང་། །</s>
    <s id="334:2">གང་ཞིག་མདོ་སྡེ་འདི་ཐོས་ནས། །</s>
  </p>
  <p id="335">
    <s id="335:1">གཞན་དག་ལ་ནི་རབ་སྟོན་ན། །</s>
  </p>
  <p id="336">
    <s id="336:1">ལེགས་པར་གསུངས་པའི་ཆོས་ཀྱི་ཚུལ། །བསྟན་པ་འདི་དག་སྲུང་བར་བྱེད། །</s>
  </p>
  <p id="337">
    <s id="337:1">གཞོན་ནུ་ནུབ་ཕྱོགས་ལོགས་ན་གཞོན་ནུ་དཔེ་སྔ་མ་ལྟ་བུ་དེ་ལས་སུམ་འགྱུར་གྱི་རྡུལ་ཕྲ་མོའི་རྡུལ་བགྲངས་པའི་ཚུལ་གྱིས་དེ་སྙེད་ཀྱི་འཇིག་རྟེན་གྱི་ཁམས་དག་འདས་པ་ན། </s>
  </p>
  <p id="338">
    <s id="338:1">འཇིག་རྟེན་གྱི་ཁམས་རིན་ཆེན་བཀྲ་བ་ཞེས་བྱ་བ་ཞིག་ཡོད་དེ། </s>
  </p>
  <p id="339">
    <s id="339:1">དེ་ན་དེ་བཞིན་གཤེགས་པ་དགྲ་བཅོམ་ཡང་དག་པར་རྫོགས་པའི་སངས་རྒྱས་མེ་ཏོག་རྒྱས་པ་སཱ་ལའི་རྒྱལ་པོ་ཞེས་བྱ་བ་ཞིག་བཞུགས་ཏེ་འཚོ་ཞིང་གཞེས་ལ་ཆོས་ཀྱང་སྟོན་ཏོ། །</s>
  </p>
  <p id="340">
    <s id="340:1">གཞོན་ནུ་ཐེག་པ་ཆེན་པོ་ལ་ཡང་དག་པར་གནས་པའི་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་དེ་བཞིན་གཤེགས་པ་མེ་ཏོག་རྒྱས་པ་སཱ་ལའི་རྒྱལ་པོ་ཞེས་བྱ་བ་དེའི་མཚན་ཐོས་ནས་</s>
  </p>
  <p id="341">
    <s id="341:1">སོམ་ཉི་མི་ཟ་ལ་ངས་མཐོང་བ་ལ་ཡང་ཡིད་ཆེས་ན་དེ་ཚེ་འདས་པའི་དུས་འོག་དུ་ཆོས་ལྔ་འཛིན་པར་འགྱུར་ཏེ</s>
  </p>
  <p id="342">
    <s id="342:1">ལྔ་གང་ཞེ་ན། </s>
    <s id="342:2">ལུས་ཞིག་ནས་སངས་རྒྱས་འབྱུང་བ་དང་། </s>
    <s id="342:3">དེར་འཁོར་ལོས་སྒྱུར་བའི་རྒྱལ་པོ་ཉིད་དང་། མངོན་པར་ཤེས་པ་ལྔ་དང་། ཆོས་ཀྱི་རྣམ་གྲངས་ཀྱི་གཟུངས་ཏེ། </s>
  </p>
  <p id="343">
    <s id="343:1">དེ་ཡང་སྟོང་འཁྱིལ་བའི་གཟུངས་དང་། </s>
    <s id="343:2">བྱང་ཆུབ་ཐོབ་ཀྱི་བར་དུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་པོ་དེ་དག་འཐོབ་པ་སྟེ། </s>
  </p>
  <p id="344">
    <s id="344:1">ཆོས་ལྔ་པོ་དེ་དག་འཐོབ་པར་འགྱུར་རོ། །</s>
  </p>
  <p id="345">
    <s id="345:1">དེ་ནས་བཅོམ་ལྡན་འདས་ཀྱིས་དོན་འདི་<ref folio="F.153.a"/>ཉིད་ཚིགས་སུ་བཅད་པས་བཀའ་སྩལ་པ། </s>
    <s id="345:2">གང་ཞིག་མི་ཡི་ཁྱུ་མཆོག་སྐྱོབ་པའི་མཚན། །</s>
  </p>
  <p id="346">
    <s id="346:1">ཐོས་ནས་སོམ་ཉི་མེད་ཅིང་དད་བསྐྱེད་ནས། །</s>
  </p>
  <p id="347">
    <s id="347:1">དེ་ཡི་ཆོས་ལྔ་དེ་དག་འཛིན་འགྱུར་ཞིང་། །བྱང་ཆུབ་ཐོབ་པའི་བར་དུ་འཇིག་མི་འགྱུར། །</s>
  </p>
  <p id="348">
    <s id="348:1">གསེར་གྱི་མདོག་འདྲའི་གཟུགས་དང་ལྡན་འགྱུར་ཞིང་། །</s>
    <s id="348:2">འཁོར་ལོས་སྒྱུར་བའི་རྒྱལ་པོ་དམ་མཆོག་མཁས། །</s>
  </p>
  <p id="349">
    <s id="349:1">བསོད་ནམས་ལྡན་པ་སྲེད་མེད་བུ་འདྲ་ཞིང་། །དམ་ཆོས་འཁོར་ལོ་བར་ཆད་མེད་པར་བསྐོར། །</s>
  </p>
  <p id="350">
    <s id="350:1">བསོད་ནམས་ལྡན་པ་བུ་སྟོང་ཡོད་འགྱུར་ཏེ། །</s>
  </p>
  <p id="351">
    <s id="351:1">དཔའ་ཞིང་རྟུལ་ཕོད་ཕ་རོལ་ཚོགས་འཇོམས་ལ། །</s>
    <s id="351:2">ཡན་ལག་མཆོག་གི་གཟུགས་ལྡན་མཚན་གྱིས་བརྒྱན། །</s>
  </p>
  <p id="352">
    <s id="352:1">མཐུ་སྟོབས་ཆེ་བ་རྒྱལ་པོ་གཙོ་ཉིད་འདྲ། །</s>
  </p>
  <p id="353">
    <s id="353:1">རྒྱལ་པོའི་ཆུང་མ་གཟུགས་བཟང་གཟུགས་མཛེས་པ། །གསེར་གྱི་མདོག་འདྲ་མང་པོ་སྟོང་ཡོད་འགྱུར། །</s>
  </p>
  <p id="354">
    <s id="354:1">ཕྱི་ནས་ཉལ་ཞིང་སྔར་ནི་ལྡང་བྱེད་དེ། །</s>
  </p>
  <p id="355">
    <s id="355:1">རྒྱལ་པོ་གཙོ་ལ་ནམས་ཀྱང་སྐྱོ་མི་བྱེད། །</s>
  </p>
  <p id="356">
    <s id="356:1">རྒྱལ་ཕྲན་གང་དག་དེ་ཡི་ཡུལ་གནས་ཤིང་། །གང་དག་བློན་པོ་ཁྱིམ་བདག་གཙོ་བོ་ཀུན། །རྒྱལ་པོ་དེ་མཐོང་ནམས་ཀྱང་སྐྱོ་མི་བྱེད། །</s>
  </p>
  <p id="357">
    <s id="357:1">དེ་བས་དེ་ནི་བསོད་ནམས་དམ་མཆོག་ལྡན། །</s>
  </p>
  <p id="358">
    <s id="358:1">མཁས་མཆོག་ལྷ་རྣམས་ཀྱིས་ཀྱང་ཐུབ་པར་དཀའ། །</s>
  </p>
  <p id="359">
    <s id="359:1">མི་ཡི་འཇིག་རྟེན་དག་ན་གནོད་སྦྱིན་ཀླུ། །དེ་ཡི་ཡུལ་ན་སེམས་ཅན་གང་གནས་པ། །དེ་ཡིས་ཐམས་ཅད་བྱང་ཆུབ་སྙིང་པོར་འཇོག །</s>
  </p>
  <p id="360">
    <s id="360:1">རྒྱལ་སྲིད་རྒྱས་ཤིང་ཤིན་ཏུ་ལོ་ལེགས་དང་། །དེ་ཡི་རྒྱལ་སྲིད་བདེ་ཞིང་སངས་རྒྱས་འབྱུང་། །</s>
  </p>
  <p id="361">
    <s id="361:1">དེ་དག་ལ་ནི་མཆོད་པ་དམ་པ་བྱེད། །</s>
  </p>
  <p id="362">
    <s id="362:1">རྒྱལ་པོ་བདག་ཡུལ་ནམས་ཀྱང་སྡང་སེམས་མེད། །</s>
  </p>
  <p id="363">
    <s id="363:1">སངས་རྒྱས་མཚན་མཆོག་ཐོས་ནས་མཁས་པ་གང་། །སོམ་ཉི་ཟ་ཞིང་མི་དགའ་སུ་ཞིག་ཡོད། །</s>
  </p>
  <p id="364">
    <s id="364:1">མདོ་སྡེ་དམ་པ་དེ་རིང་ངས་བཤད་པའི། །ཆོས་མཆོག་འདི་ཡིས་དེ་ལ་ཕན་འདོགས་འགྱུར། །</s>
  </p>
  <p id="365">
    <s id="365:1">གཞན་དུ་གང་གིས་སྔོན་གྱི་རྒྱལ་རྣམས་ཀྱིས། །ཆོས་སྤངས་གྱུར་པའམ་བདུད་ཀྱིས་ཟིན་པའམ། །སེམས་ཅན་སྙིང་པོ་རྒྱལ་བ་མཆོག་དག་ནི། །སྔོན་ཆད་སྤྱོད་ཚེ་ཁྱད་དུ་བསད་མ་གཏོགས། །</s>
    <s id="365:2">གཞོན་ནུ་གང་ཞིག་རྒྱལ་པོའི་ཕོ་བྲང་དང་། །ལིཙྪ་བཱི་བཀོད་དགའ་བ་འདི་དག་དང་། །ཤཱཀྱ་སེང་གེ་ང་ནི་མ་མཐོང་བ། །དེ་དག་<ref folio="F.153.b"/>སངས་རྒྱས་མཚན་ཐོས་སོམ་ཉི་ཟ། །</s>
  </p>
  <p id="366">
    <s id="366:1">གཞོན་ནུ་བྱང་ཕྱོགས་ལོགས་ན་སངས་རྒྱས་ཀྱི་ཞིང་འདི་ནས་གཞོན་ནུ་དཔེ་སྔ་མ་ལྟ་བུ་དེ་ལས་སུམ་འགྱུར་གྱིས་སངས་རྒྱས་ཀྱི་ཞིང་དྲུག་ཅུ་འདས་པ་ན་འཇིག་རྟེན་གྱི་ཁམས་རིན་ཆེན་དྲ་བས་གཡོགས་པ་ཞེས་བྱ་བ་ཡོད་དེ</s>
  </p>
  <p id="367">
    <s id="367:1">དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཟླ་བའི་དཀྱིལ་འཁོར་རྣམ་དག་ཅེས་བྱ་བ་བཞུགས་ཏེ། </s>
  </p>
  <p id="368">
    <s id="368:1">འཚོ་ཞིང་གཞེས་ལ་ཆོས་ཀྱང་སྟོན་ཏོ། །</s>
  </p>
  <p id="369">
    <s id="369:1">གཞོན་ནུ་ཐེག་པ་ཆེན་པོ་ལ་ཡང་དག་པར་གནས་པའི་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་དེ་བཞིན་གཤེགས་པ་ཟླ་བའི་དཀྱིལ་འཁོར་རྣམ་དག་དེའི་མཚན་ཐོས་ནས་</s>
  </p>
  <p id="370">
    <s id="370:1">སོམ་ཉི་མི་ཟ་ཞིང་ངས་མཐོང་བ་ལ་ཡང་ཡིད་ཆེས་ན་དེའི་ཚེ་འདས་པའི་འོག་ཏུ་རིན་ཆེན་འབྱུང་གནས་ཞེས་བྱ་བའི་ཏིང་ངེ་འཛིན་ཐོབ་པར་འགྱུར། </s>
  </p>
  <p id="371">
    <s id="371:1">གང་གཱའི་ཀླུང་གི་བྱེ་མ་སྙེད་ཀྱི་སངས་རྒྱས་མཐོང་བར་འགྱུར། </s>
  </p>
  <p id="372">
    <s id="372:1">དེ་སྙེད་ཀྱི་བསྐལ་པ་བྱེ་བར་འཁོར་བ་ལས་ཕྱིར་ཕྱོགས་པར་འགྱུར། </s>
  </p>
  <p id="373">
    <s id="373:1">ལས་དང་པོ་པའི་བྱང་ཆུབ་སེམས་དཔའ་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་རེག་པར་འགྱུར། </s>
  </p>
  <p id="374">
    <s id="374:1">དབྱངས་སྙན་ལྡན་ཞེས་བྱ་བའི་ཏིང་ངེ་འཛིན་ཀྱང་ཐོབ་པར་འགྱུར། </s>
  </p>
  <p id="375">
    <s id="375:1">བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་ཡང་འགྱུར་རོ། །</s>
  </p>
  <p id="376">
    <s id="376:1">བུད་མེད་གང་ལ་ལ་ཞིག་བཅོམ་ལྡན་འདས་དེ་བཞིན་གཤེགས་པ་ཟླ་བའི་དཀྱིལ་འཁོར་རྣམ་དག་དེའི་མཚན་ཐོས་ནས་སོམ་ཉི་མི་ཟ་ཞིང་ཐེ་ཚོམ་མི་སྐྱེ་ལ་ངས་མཐོང་བ་ལ་ཡང་ཡིད་ཆེས་ན། </s>
  </p>
  <p id="377">
    <s id="377:1">དེ་ཚེ་འདས་པའི་འོག་ཏུ་བུད་མེད་ཀྱི་དབང་པོ་རྣམ་པར་སྤངས་པར་འགྱུར་ཞིང་སྐྱེས་པའི་དབང་པོ་འཐོབ་པར་འགྱུར། </s>
  </p>
  <p id="378">
    <s id="378:1">སེམས་ཅན་མང་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་འཇོག་པར་འགྱུར། </s>
  </p>
  <p id="379">
    <s id="379:1">དབྱངས་སྙན་ལྡན་ཞེས་བྱ་བའི་ཏིང་ངེ་འཛིན་ཀྱང་ཐོབ་པར་འགྱུར། </s>
  </p>
  <p id="380">
    <s id="380:1">བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་ཡང་འགྱུར་རོ། །</s>
  </p>
  <p id="381">
    <s id="381:1">དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །</s>
  </p>
  <p id="382">
    <s id="382:1">གང་ཞིག་རྐང་གཉིས་དམ་པ་དེ་ཡི་མཚན། །</s>
  </p>
  <p id="383">
    <s id="383:1">ཐོས་ནས་ནམས་ཀྱང་སོམ་ཉི་མི་ཟ་བ། །བསྐལ་པ་བྱེ་བ་གང་གཱའི་བྱེ་མ་<ref folio="F.154.a"/>སྙེད། །དེས་སྤངས་མྱ་ངན་མེད་པའི་སྐྱེས་པར་འགྱུར། །</s>
  </p>
  <p id="384">
    <s id="384:1">གང་གཱའི་བྱེ་སྙེད་སངས་རྒྱས་དུ་མ་དག །</s>
  </p>
  <p id="385">
    <s id="385:1">མཐོང་ནས་དེ་དག་ལ་ནི་མཆོད་པར་བྱེད། །</s>
  </p>
  <p id="386">
    <s id="386:1">དེ་སྙེད་སངས་རྒྱས་དེ་ཡི་ཚེ་གཅིག་གིས། །སངས་རྒྱས་མཆོད་ནས་རྒྱལ་བ་མྱ་ངན་འདའ། །</s>
  </p>
  <p id="387">
    <s id="387:1">བྱང་ཆུབ་དམ་པ་སྤྱོད་མཆོག་སྤྱོད་པ་ན། །</s>
  </p>
  <p id="388">
    <s id="388:1">གང་གིས་སྐྱེས་བུ་ཁྱུ་མཆོག་མཚན་ཐོས་ནས། །</s>
  </p>
  <p id="389">
    <s id="389:1">ནམས་ཀྱང་སོམ་ཉི་མེད་ཅིང་འཛིན་བྱེད་ན། །</s>
  </p>
  <p id="390">
    <s id="390:1">དེ་འདྲའི་ཁྱད་པར་དེ་ཡིས་འཐོབ་པར་འགྱུར། །</s>
  </p>
  <p id="391">
    <s id="391:1">གང་གིས་རྐང་གཉིས་མཚན་མཆོག་གཙོ་བོ་འདི། །ཐོས་ནས་</s>
  </p>
  <p id="392">
    <s id="392:1">ནམས་ཀྱང་སོམ་ཉི་མི་ཟ་བ། །</s>
    <s id="392:2">རང་བྱུང་ཡེ་ཤེས་སངས་རྒྱས་ཉིད་འགྱུར་ཞིང་། །མཁས་པས་དབྱངས་སྙན་ཏིང་འཛིན་ཐོབ་པར་འགྱུར། །</s>
  </p>
  <p id="393">
    <s id="393:1">བྱང་ཆུབ་དམ་པ་སྤྱད་མཆོག་སྤྱོད་པ་ན། །</s>
  </p>
  <p id="394">
    <s id="394:1">དག་པའི་བདག་ཉིད་སྐྱེས་པའི་དབང་པོ་ཐོབ། །</s>
  </p>
  <p id="395">
    <s id="395:1">ཡོན་ཏན་ཀུན་དང་ལྡན་ཞིང་མཛེས་པ་སྟེ། །</s>
  </p>
  <p id="396">
    <s id="396:1">དེ་འདྲའི་ཁྱད་པར་དེ་ཡིས་ཐོབ་པར་འགྱུར། །</s>
  </p>
  <p id="397">
    <s id="397:1">ཕྱོགས་རྣམས་ཀུན་ནི་རབ་ཏུ་སྣང་བྱེད་ཅིང་། །ས་ཡ་མཐའ་ཡས་ཞིང་དུ་སོང་ནས་སུ། །འཇིག་རྟེན་སྤྱོད་པ་ཐུབ་པ་ཆེ་མཐོང་ནས། །</s>
  </p>
  <p id="398">
    <s id="398:1">མྱ་ངན་བྲལ་ཏེ་བྱང་ཆུབ་ཕྱིས་རིག་འགྱུར། །</s>
  </p>
  <p id="399">
    <s id="399:1">ཐུབ་དབང་ཆེན་པོ་དེ་བཞིན་གཤེགས་པ་ནི། །དེ་ཡི་མཚན་འདིར་ཐོས་ནས་རྫུ་འཕྲུལ་མཆོག །དེ་འདྲའི་ཁྱད་པར་དག་ནི་ཐོབ་པར་འགྱུར། །</s>
  </p>
  <p id="400">
    <s id="400:1">བྱང་ཆུབ་འདོད་པ་གཞན་ཡང་ཐོབ་པ་ནི། །དྲི་བྲལ་བྱང་ཆུབ་འདུན་པ་བསྐྱེད་ནས་སུ། །རྒྱལ་བའི་མཚན་འདི་གཞན་ལའང་སྒྲོགས་པར་བྱེད། །</s>
  </p>
  <p id="401">
    <s id="401:1">ཟླ་བའི་དཀྱིལ་འཁོར་རབ་ཏུ་གསལ་བ་ལྟར། །དེ་ཡི་ཡོན་ཏན་དག་ཀྱང་དེ་འདྲར་འགྱུར། །</s>
  </p>
  <p id="402">
    <s id="402:1">སེམས་ཅན་མང་པོ་དུ་མ་བསམ་མི་ཁྱབ། །</s>
  </p>
  <p id="403">
    <s id="403:1">བྱང་ཆུབ་མཆོག་ལ་མཁས་པ་དེ་ཡིས་འཇོག །</s>
  </p>
  <p id="404">
    <s id="404:1">ཟླ་བ་མཁའ་ལ་གནས་པའི་གཞལ་མེད་ཁང་། །འོད་ཟེར་མང་པོ་བསགས་པས་མཛེས་པ་ལྟར། །</s>
    <s id="404:2">གང་ཞིག་དེ་བཞིན་གཤེགས་པའི་མཚན་འཛིན་པ། །དེ་ཡི་ལུས་ཀྱང་དེ་འདྲའི་རྣམ་པས་མཛེས། །</s>
  </p>
  <p id="405">
    <s id="405:1">མཁས་པ་གང་ཞིག་རྒྱལ་བའི་མཚན་ཐོས་ནས། །</s>
  </p>
  <p id="406">
    <s id="406:1">སོམ་ཉི་ཟ་ཞིང་མི་དགའ་སུ་ཞིག་ཡོད། །</s>
  </p>
  <p id="407">
    <s id="407:1">བྱང་ཆུབ་སྤྱད་མཆོག་དམ་པ་སྤྱོད་པ་ན། །</s>
  </p>
  <p id="408">
    <s id="408:1">ཆོས་འདི་དག་གིས་དེ་ལ་ཕན་འདོགས་འགྱུར། །</s>
  </p>
  <p id="409">
    <s id="409:1">ཐུབ་པ་ཆེན་པོ་འཇིག་རྟེན་སྤྱོད་མཆོག་པས། །མཁས་པ་དེ་ནི་ཕོངས་པ་མྱོང་མི་འགྱུར། །</s>
  </p>
  <p id="410">
    <s id="410:1"><ref folio="F.154.b"/>གཞོན་ནུ་འོག་གི་ཕྱོགས་ན་གཞོན་ནུ་དཔེ་སྔ་མ་ལྟ་བུའི་རྣམ་པ་དེ་བཞིན་དུ་དགུ་བཅུ་རྩ་དགུར་བསྒྱུར་བ་འདས་ནས་</s>
  </p>
  <p id="411">
    <s id="411:1">འཇིག་རྟེན་གྱི་ཁམས་རྒྱལ་མཚན་མཆོག་གི་བདག་པོ་ཞེས་བྱ་བ་ཡོད་དེ</s>
  </p>
  <p id="412">
    <s id="412:1">དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རབ་ཏུ་ཞི་བ་མཁས་པའི་གཟི་བརྗིད་དབྱངས་ཀྱི་དབང་ཕྱུག་གི་རྒྱལ་པོ་ཞེས་བྱ་བ་བཞུགས་ཏེ་</s>
  </p>
  <p id="413">
    <s id="413:1">འཚོ་ཞིང་གཞེས་ལ་ཆོས་ཀྱང་སྟོན་ཏོ། །</s>
  </p>
  <p id="414">
    <s id="414:1">གཞོན་ནུ་ཐེག་པ་ཆེན་པོ་ལ་ཡང་དག་པར་གནས་པའི་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་དེ་བཞིན་གཤེགས་པ་རབ་ཏུ་ཞི་བ་མཁས་པའི་གཟི་བརྗིད་དབྱངས་ཀྱི་དབང་ཕྱུག་གི་རྒྱལ་པོ་དེའི་མཚན་ཐོས་ནས་</s>
  </p>
  <p id="415">
    <s id="415:1">སོམ་ཉི་མི་ཟ་ལ་ངས་མཐོང་བ་ལ་ཡང་ཡིད་ཆེས་ན་དེ་ཚེ་འདས་པའི་འོག་ཏུ་ཀུན་ནས་འོད་ཟེར་ཞེས་བྱ་བའི་ཏིང་ངེ་འཛིན་ཐོབ་པར་འགྱུར། </s>
  </p>
  <p id="416">
    <s id="416:1">འཆི་བའི་དུས་ཀྱི་ཚེ་ཡང་སངས་རྒྱས་བྱེ་བ་ཁྲག་ཁྲིག་ཕྲག་འབུམ་དུ་ཚང་བ་དག་མཐོང་བར་འགྱུར། </s>
  </p>
  <p id="417">
    <s id="417:1">ཤར་ཕྱོགས་སུ་ཇི་ལྟ་བ་བཞིན་ཕྱོགས་ཐམས་ཅད་དུ་ཡང་དེ་བཞིན་དུ་སངས་རྒྱས་བྱེ་བ་ཁྲག་ཁྲིག་ཕྲག་འབུམ་དུ་ཚང་བ་དག་མཐོང་བར་འགྱུར། </s>
  </p>
  <p id="418">
    <s id="418:1">སངས་རྒྱས་བཅོམ་ལྡན་འདས་དེ་དག་གིས་གང་ཆོས་བསྟན་པ་དེ་དག་ཐམས་ཅད་ཀུན་དུ་འཛིན་པར་འགྱུར། </s>
  </p>
  <p id="419">
    <s id="419:1">བྱང་ཆུབ་ལ་ཐུག་གི་བར་དུ་སངས་རྒྱས་གྲངས་མེད་པ་བྱེ་བ་ཁྲག་ཁྲིག་ཕྲག་འབུམ་རྣམས་ཀྱིས་བྱིན་གྱིས་བརླབས་པར་འགྱུར། </s>
  </p>
  <p id="420">
    <s id="420:1">ལས་དང་པོ་པའི་བྱང་ཆུབ་སེམས་དཔའ་དེ། </s>
  </p>
  <p id="421">
    <s id="421:1">བསྐལ་པ་བྱེ་བ་ཁྲག་ཁྲིག་འབུམ་ཕྲག་དགུ་བཅུར་འཁོར་བ་ལས་ཕྱིར་ཕྱོགས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་འགྱུར་རོ། །</s>
  </p>
  <p id="422">
    <s id="422:1">དེ་ནས་བཅོམ་ལྡན་འདས་ཀྱིས་དོན་འདི་ཉིད་ཚིགས་སུ་བཅད་པས་བཀའ་སྩལ་པ། </s>
    <s id="422:2" flag="alternateSource">གང་ཞིག་འཇིག་རྟེན་འདི་ན་སངས་རྒྱས་ཀྱི། །ཡོན་ཏན་རྒྱ་མཚོའི་མཚན་མཆོག་ཐོབ་གྱུར་པ། །</s>
    <s id="422:3">དེས་ནི་སངས་རྒྱས་བྱེ་བ་ཁྲི་རྣམས་ལ། །མྱུར་དུ་མཆོད་པ་བླ་མེད་རབ་ཏུ་བྱེད། །</s>
  </p>
  <p id="423">
    <s id="423:1">མཐའ་ཡས་དྲི་མེད་ཁྱད་པར་མཆོད་བྱས་ཤིང་། །སྲིད་པ་ཀུན་ཏུ་སངས་རྒྱས་ཆེ་རྣམས་ཀྱི། །ཉི་མ་མཛད་པའི་སྤྱད་པ་སྤྱོད་ནས་</s>
  </p>
  <p id="424">
    <s id="424:1">སུ །_།</s>
    <s id="424:2">ཕྱིས་ནི་བྱང་ཆུབ་དྲན་དབང་དེས་རེག་འགྱུར། །</s>
  </p>
  <p id="425">
    <s id="425:1">ཇི་ལྟར་གང་གཱའི་བྱེ་སྙེད་རྣམ་པར་འདྲེན། །མང་པོ་དག་ནི་ཚེ་གཅིག་གིས་མཆོད་དེ། །</s>
  </p>
  <p id="426">
    <s id="426:1">ཀུན་ནས་འོད་ཟེར་ཏིང་ངེ་འཛིན་ཐོབ་ནས། །</s>
  </p>
  <p id="427">
    <s id="427:1"><ref folio="F.155.a"/>ཕྱིས་ནི་བྱང་ཆུབ་མྱ་ངན་མེད་རེག་འགྱུར། །</s>
  </p>
  <p id="428">
    <s id="428:1">བྱང་ཆུབ་དྲི་མེད་བྱང་ཆུབ་ཆེ་ཐོབ་ནས། །</s>
  </p>
  <p id="429">
    <s id="429:1">ཆོས་ཀྱི་འཁོར་ལོ་དམ་པ་རབ་ཏུ་བསྐོར། །</s>
  </p>
  <p id="430">
    <s id="430:1">སེམས་ཅན་སངས་རྒྱས་བྱང་ཆུབ་མཆོག་བཞག་ནས། །</s>
  </p>
  <p id="431">
    <s id="431:1">ཆར་ཆུས་མེ་བསད་ལྟར་ནི་མྱ་ངན་འདའ། །</s>
  </p>
  <p id="432">
    <s id="432:1">རྐང་གཉིས་འདྲེན་པ་མི་འདུལ་ཁ་ལོ་སྒྱུར། །</s>
  </p>
  <p id="433">
    <s id="433:1">བསོད་ནམས་ཞིང་སྟེ་བསོད་ནམས་ཕུང་པོ་གཅིག །</s>
    <s id="433:2">དེ་ལ་མི་ཡིས་དད་པ་ཙམ་བསྐྱེད་ན། །</s>
  </p>
  <p id="434">
    <s id="434:1">སྐད་ཅིག་གིས་ནི་མི་ཁོམ་ཐམས་ཅད་སྤོང་། །</s>
  </p>
  <p id="435">
    <s id="435:1">གང་ཞིག་བདེ་བར་གཤེགས་ཀྱི་མཚན་འདོན་པ། །མི་ལུས་རྙེད་པ་དལ་བ་གཅིག་ཐོབ་ནས། །</s>
  </p>
  <p id="436">
    <s id="436:1">མཐའ་ཡས་རྒྱ་མཚོ་དེ་བཞིན་གཤེགས་བཞུགས་ལ། །མི་ཡི་མཁས་པ་བསོད་ནམས་རབ་ཏུ་བྱེད། །</s>
  </p>
  <p id="437">
    <s id="437:1">སངས་རྒྱས་མཚན་ནི་སྟོང་ཕྲག་བརྒྱ་ཙམ་དུ། །གོམས་བྱེད་དེ་ནི་རྗེས་འཐུན་བཟོད་པ་ཐོབ། །</s>
  </p>
  <p id="438">
    <s id="438:1">ལྷ་ཡི་མིག་ཐོབ་ཇི་ལྟར་ང་ཡིས་ནི། །སངས་རྒྱས་མར་མེ་མཛད་མཐོང་མེ་ཏོག་གིས། །གཏོར་བ་བྱས་ནས་</s>
  </p>
  <p id="439">
    <s id="439:1">བཟོད་པ་ཐོབ་གྱུར་པ། །</s>
    <s id="439:2">དེ་འདྲའི་བཟོད་པ་དག་ནི་ཐོབ་པར་འགྱུར། །</s>
  </p>
  <p id="440">
    <s id="440:1">འཇིག་རྟེན་མགོན་པོ་འོད་མཛད་ཐུབ་པ་ཡི། །མཚན་ནི་ཐོས་ནས་</s>
  </p>
  <p id="441">
    <s id="441:1">སུ་ཞིག་ལུང་མི་ནོད། །གཞན་དུ་གང་ཞིག་མུ་སྟེགས་ཅན་གྱུར་པའམ། །ཕྲག་དོག་དག་གིས་ཉམས་པའི་མི་མ་གཏོགས། །</s>
    <s id="441:2">འདྲེན་པ་སངས་རྒྱས་ཀྱི་ནི་མངོན་སུམ་དུ། །འདི་འདྲའི་མདོ་སྡེ་བཤད་པ་སུས་ཐོས་པ། །དེ་ནི་ཕྱི་དུས་དག་ཏུ་འདི་འཛིན་ཅིང་། །གཞན་དག་ལ་ཡང་རབ་ཏུ་སྟོན་པར་བྱེད། །</s>
  </p>
  <p id="442">
    <s id="442:1">གཞོན་ནུ་སྟེང་གི་ཕྱོགས་ན་</s>
  </p>
  <p id="443">
    <s id="443:1">སངས་རྒྱས་ཀྱི་ཞིང་འདི་ནས་གཞོན་ནུ་དཔེ་སྔ་མ་ལྟ་བུ་དེ་ལས་གང་གཱའི་ཀླུང་གི་བྱེ་མ་སྙེད་འདས་ནས་</s>
  </p>
  <p id="444">
    <s id="444:1">འཇིག་རྟེན་གྱི་ཁམས་ཤིན་ཏུ་རྣམ་པར་ཕྱེ་བ་ཞེས་བྱ་བ་ཞིག་ཡོད་དེ</s>
  </p>
  <p id="445">
    <s id="445:1">དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བརྩོན་འགྲུས་གྲངས་མེད་པས་ཡང་དག་པར་རབ་ཏུ་གནས་པ་ཞེས་བྱ་བ་ཞིག་བཞུགས་ཏེ་འཚོ་ཞིང་གཞེས་ལ་ཆོས་ཀྱང་སྟོན་ཏོ། །</s>
  </p>
  <p id="446">
    <s id="446:1">གཞོན་ནུ་ཐེག་པ་ཆེན་པོ་ལ་ཡང་དག་པར་གནས་པའི་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་དེ་བཞིན་གཤེགས་པ་བརྩོན་འགྲུས་གྲངས་མེད་པས་ཡང་དག་པར་རབ་ཏུ་གནས་པ་ཞེས་བྱ་བ་དེའི་མཚན་ཐོས་ནས་</s>
  </p>
  <p id="447">
    <s id="447:1">སོམ་ཉི་མི་ཟ་<ref folio="F.155.b"/>ལ་ངས་མཐོང་བ་ལ་ཡང་ཡིད་ཆེས་ན། </s>
  </p>
  <p id="448">
    <s id="448:1">དེ་ཚེ་འདས་པའི་འོག་ཏུ་ནམས་ཀྱང་བརྩོན་འགྲུས་དམན་པར་མི་འགྱུར། </s>
  </p>
  <p id="449">
    <s id="449:1">ནམས་ཀྱང་འདོད་པ་ལ་སྟེན་པར་མི་འགྱུར། </s>
  </p>
  <p id="450">
    <s id="450:1">ནམས་ཀྱང་མའི་སྡུག་བསྔལ་གྱིས་གོས་པར་མི་འགྱུར། </s>
  </p>
  <p id="451">
    <s id="451:1">ཕའི་སྡུག་བསྔལ་དང་། གཉེན་གྱི་སྡུག་བསྔལ་དང་། སྤུན་གྱི་སྡུག་བསྔལ་གྱིས་གོས་པར་མི་འགྱུར། </s>
  </p>
  <p id="452">
    <s id="452:1">སྲིང་མོའི་སྡུག་བསྔལ་གྱིས་གོས་པར་མི་འགྱུར། </s>
  </p>
  <p id="453">
    <s id="453:1">ནམས་ཀྱང་མཛའ་བོ་དང་། བཤེས་གཉེན་དང་། བློན་པོ་དང་། སྣག་གི་གཉེན་མཚམས་ཀྱི་སྡུག་བསྔལ་གྱིས་གོས་པར་མི་འགྱུར། </s>
  </p>
  <p id="454">
    <s id="454:1">ནམས་ཀྱང་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ལུས་མ་བརྒྱན་པར་མི་འགྱུར། </s>
  </p>
  <p id="455">
    <s id="455:1">ནམས་ཀྱང་འདོད་ཆགས་དང་ཞེ་སྡང་དང་གཏི་མུག་མང་བར་མི་འགྱུར། </s>
  </p>
  <p id="456">
    <s id="456:1">ནམས་ཀྱང་ནད་མང་བར་མི་འགྱུར། </s>
  </p>
  <p id="457">
    <s id="457:1">ནམས་ཀྱང་མྱ་ངན་མང་བར་མི་འགྱུར། </s>
  </p>
  <p id="458">
    <s id="458:1">བདེ་བ་མཐའ་ཡས་པ་ཡོངས་སུ་བཟུང་བར་འགྱུར། </s>
  </p>
  <p id="459">
    <s id="459:1">བྱང་ཆུབ་ལ་ཐུག་གི་བར་དུ་ཡོན་ཏན་མཐའ་ཡས་པ་བྱེ་བ་ཁྲག་ཁྲིག་འབུམ་ཕྲག་གྲངས་མེད་པས་ཡོངས་སུ་བཟུང་བར་འགྱུར་རོ། །</s>
  </p>
  <p id="460">
    <s id="460:1">དེ་ནས་བཅོམ་ལྡན་འདས་ཀྱིས་དོན་འདི་ཉིད་ཚིགས་སུ་བཅད་པས་བཀའ་སྩལ་པ། </s>
    <s id="460:2">གང་ཞིག་འཇིག་རྟེན་མགོན་པོའི་མཚན། །</s>
  </p>
  <p id="461">
    <s id="461:1">ཐོས་ནས་སོམ་ཉི་མི་ཟ་བ། །ནམས་ཀྱང་ཕ་མ་གཉེན་འདུན་གྱི། །ཚོགས་ཀྱི་སྡུག་བསྔལ་མི་མཐོང་ངོ་། །</s>
  </p>
  <p id="462">
    <s id="462:1">སྟེང་གི་ཕྱོགས་ན་རྐང་གཉིས་མཆོག །འཇིག་རྟེན་སྣང་བར་མཛད་པ་བཞུགས། །</s>
  </p>
  <p id="463">
    <s id="463:1">སྲིད་གསུམ་གསལ་བར་མཛད་ནས་སུ། །སྲོག་ཆགས་རྣམས་ལ་ཆོས་སྟོན་ཏོ། །</s>
  </p>
  <p id="464">
    <s id="464:1">རྫོགས་སངས་རྒྱས་པའི་མཚན་ཐོས་ནས། །</s>
  </p>
  <p id="465">
    <s id="465:1">དེ་ནི་གཞན་རྣམས་རབ་བསྟན་ན། །</s>
  </p>
  <p id="466">
    <s id="466:1">རྟག་ཏུ་སུམ་ཅུ་རྩ་གཉིས་ཀྱི། །མཚན་དག་གིས་ནི་བརྒྱན་པར་འགྱུར། །</s>
  </p>
  <p id="467">
    <s id="467:1">གང་ཞིག་ཐུབ་པའི་མཚན་འཛིན་ན། །</s>
  </p>
  <p id="468">
    <s id="468:1">དེ་ནི་ཤེས་རབ་མི་ཉམས་ཤིང་། །བྱང་ཆུབ་སྤྱད་པ་སྤྱོད་པའི་ཚེ། །བྱང་ཆུབ་སེམས་དཔའ་ལ་ཡང་མཆོད། །</s>
  </p>
  <p id="469">
    <s id="469:1">སངས་རྒྱས་ཀྱི་ནི་མཚན་བསྟན་པས། །ཕྱིས་ནི་བྱང་ཆུབ་སྤྱོད་པ་ན། །</s>
  </p>
  <p id="470">
    <s id="470:1">སངས་རྒྱས་བྱེ་བ་བསམ་མི་ཁྱབ། །</s>
  </p>
  <p id="471">
    <s id="471:1">ཤེས་རབ་ཅན་གྱིས་རྟག་མཆོད་འགྱུར། །</s>
  </p>
  <p id="472">
    <s id="472:1">སངས་རྒྱས་མཚན་དེ་གང་ཐོས་ནས། །</s>
  </p>
  <p id="473">
    <s id="473:1">གཞན་རྣམས་ལ་ཡང་རབ་སྟོན་ན། །</s>
  </p>
  <p id="474">
    <s id="474:1">དེ་འདྲའི་བསོད་ནམས་ཕུང་པོ་ཡི། །ཚད་ནི་<ref folio="F.156.a"/>བཤད་པར་མི་ནུས་སོ། །</s>
  </p>
  <p id="475">
    <s id="475:1">དེ་ལྟར་མཚན་འདི་ཐོས་པ་ནི། །ཕྱི་དུས་དག་ནི་མང་པོར་ཡང་། །བླ་མེད་སངས་རྒྱས་ཡེ་ཤེས་ལ། །དེར་ནི་སོམ་ཉི་ཟ་མི་བྱེད། །</s>
  </p>
  <p id="476">
    <s id="476:1">གང་གིས་རྫོགས་སངས་རྒྱས་མཐོང་ནས། །</s>
  </p>
  <p id="477">
    <s id="477:1">བཀུར་སྟི་རིམ་གྲོ་བྱས་པ་ནི། །ཕྱི་མའི་དུས་སུ་མདོ་སྡེ་འདི། །དེ་ཡི་ལག་ཏུ་འཐོབ་པར་འགྱུར། །</s>
  </p>
  <p id="478">
    <s id="478:1">ང་ནི་བྱང་ཆུབ་སེམས་དཔའ་ཡིས། །བསྐོར་དང་དྲ་བ་ཅན་སུས་མཐོང་། །</s>
  </p>
  <p id="479">
    <s id="479:1">དེས་ནི་མདོ་སྡེ་འདི་ཐོས་ནས། །</s>
  </p>
  <p id="480">
    <s id="480:1">དེ་ལ་སོམ་ཉི་ཟ་མི་འགྱུར། །</s>
  </p>
  <p id="481">
    <s id="481:1">དེ་བཞིན་གཤེགས་པ་དཔག་མེད་དེ། །</s>
  </p>
  <p id="482">
    <s id="482:1">སངས་རྒྱས་ཆོས་ལ་ཐེ་ཙོམ་སྤངས། །</s>
  </p>
  <p id="483">
    <s id="483:1">འདི་ལྟར་སྔོན་གྱི་སྤྱོད་པ་ནི། །བསྐལ་པ་བྱེ་བ་མང་བརྒྱར་སྤྱད། །</s>
  </p>
  <p id="484">
    <s id="484:1">ལག་པ་རྐང་པ་གཏོང་བ་དང་། །རྣ་བ་སྣ་དང་མགོ་བོ་དང་། །བུ་ཕོ་བུ་མོ་ཡུལ་འཁོར་དག །</s>
  </p>
  <p id="485">
    <s id="485:1">བྱིན་ལ་ཡིད་ནི་མི་དགའ་མེད། །</s>
  </p>
  <p id="486">
    <s id="486:1">གང་ཞིག་མདོ་སྡེ་འདི་ཐོས་པ། །ཕྱི་མའི་དུས་ན་རྙེད་ནས་ནི། །གཞན་དག་ལ་ཡང་སྟོན་བྱེད་ན། །</s>
  </p>
  <p id="487">
    <s id="487:1">དེ་ནི་མཆོད་པའི་འོས་སུ་འགྱུར། །</s>
  </p>
  <p id="488">
    <s id="488:1">སངས་རྒྱས་ཀུན་གྱི་སྤྱོད་ཡུལ་བ། །མངོན་རྫོགས་བྱང་ཆུབ་འདོད་གང་གིས། །ནམ་ཡང་འཇིག་རྟེན་མགོན་པོ་ཡི། །བསྟན་ལ་སོམ་ཉི་མ་ཟ་ཅིག །</s>
  </p>
  <p id="489">
    <s id="489:1">དེ་ལྟར་མདོ་སྡེ་འདི་ཐོས་ནས། །</s>
  </p>
  <p id="490">
    <s id="490:1">གཡོ་སྒྱུ་མེད་པའི་མིས་ཟུང་ལ། །</s>
    <s id="490:2">འཆག་པ་དག་ཏུའང་ཡང་དང་ཡང་། །མདོ་སྡེ་འདི་ནི་བརྗོད་པར་བགྱི། །</s>
  </p>
  <p id="491">
    <s id="491:1">བརྗོད་བྱས་ཟླ་བ་གསུམ་དག་ཏུ། །ཚང་བར་ཤིན་ཏུ་ཡང་བརྗོད་ན། །</s>
  </p>
  <p id="492">
    <s id="492:1">ཆོས་རྣམས་ཐམས་ཅད་འཛིན་བྱེད་པའི། །གཟུངས་ཀྱི་ཡེ་ཤེས་ཐོབ་པར་འགྱུར། །</s>
  </p>
  <p id="493">
    <s id="493:1">དེ་ནས་ལིཙྪ་བཱི་གཞོན་ནུ་རིན་ཆེན་དྲ་བ་ཅན་བཅོམ་ལྡན་འདས་ཀྱིས་ལེགས་པར་གསུངས་པར་རིག་ནས་རིན་ཐང་མེད་པའི་རས་བཅོས་བུ་གསེར་གྱིས་བརྒྱན་པ་ཟུང་གཅིག་བཅོམ་ལྡན་འདས་ལ་མངོན་པར་གསོལ་ཏོ། །</s>
  </p>
  <p id="494">
    <s id="494:1">དེ་ནས་བཅོམ་ལྡན་འདས་ཀྱིས་དེའི་ཚེ་རྫུ་འཕྲུལ་མངོན་པར་འདུ་མཛད་པ་ཇི་ལྟ་བུས་བཅོམ་ལྡན་འདས་ཀྱི་སྐུ་ཐམས་ཅད་ཀྱི། བ་སྤུའི་ཁུང་བུ་ཐམས་ཅད་ནས་འོད་ཟེར་དག་བྱུང་སྟེ། </s>
  </p>
  <p id="495">
    <s id="495:1">ཤར་ཕྱོགས་ཀྱི་འཇིག་རྟེན་གྱི་ཁམས་དཔག་ཏུ་མེད་གྲངས་མེད་པ་ཇི་སྙེད་པ་དེ་དག་ཐམས་ཅད་སྣང་བར་གྱུར་པ་དང་། </s>
    <s id="495:2">སངས་རྒྱས་ཀྱི་ཞིང་དེ་དག་ན་སེམས་ཅན་གང་དག་སྐྱེས་པ་དེ་དག་གིས་སངས་རྒྱས་ཀྱི་ཞིང་མཐོང་བ་དང་། </s>
    <s id="495:3">སངས་རྒྱས་ཀྱི་ཞིང་འདི་ན་དེ་བཞིན་<ref folio="F.156.b"/>གཤེགས་པའི་འཁོར་གྱི་དཀྱིལ་འཁོར་དུ་སེམས་ཅན་གང་དག་འདུས་པ་དེ་དག་གིས་ཀྱང་སངས་རྒྱས་ཀྱི་ཞིང་དེ་མཐོང་བ་དང་། </s>
    <s id="495:4">དེའི་ཚེ་གང་གཱའི་ཀླུང་གི་བྱེ་མ་སྙེད་དགུ་བཅུ་རྩ་དགུ་སྙེད་ཀྱི་སངས་རྒྱས་བཅོམ་ལྡན་འདས་རྣམས་འཁོར་བཞི་པོ་ལ་སྣང་བར་གྱུར་པ། </s>
    <s id="495:5">དེ་ལྟ་བུའི་རྫུ་འཕྲུལ་མངོན་པར་འདུ་མཛད་པས་མངོན་པར་འདུ་མཛད་དོ། །</s>
  </p>
  <p id="496">
    <s id="496:1">དེ་ནས་བཅོམ་ལྡན་འདས་ཀྱིས་ལིཙྪ་བཱི་གཞོན་ནུ་རིན་ཆེན་དྲ་བ་ཅན་ལ་བཀའ་སྩལ་པ། </s>
    <s id="496:2">གཞོན་ནུ་ཁྱོད་ཀྱིས་སྟེང་གི་ཕྱོགས་ལོགས་ན་སངས་རྒྱས་བཅོམ་ལྡན་འདས་འདི་ལྟར་བསམ་གྱིས་མི་ཁྱབ་པ། འདི་ལྟར་གཞལ་གྱིས་མི་ལང་བ། འདི་ལྟར་ཐུག་པ་མེད་པ། འདི་ལྟར་ཚད་མེད་པ། འདི་ལྟར་བརྗོད་ཀྱིས་མི་ལང་བ་དེ་དག་མཐོང་ངམ། </s>
    <s id="496:3">གསོལ་པ། བཅོམ་ལྡན་འདས་མཐོང་ལགས་སོ། །</s>
    <s id="496:4">བདེ་བར་གཤེགས་པ་མཐོང་ལགས་སོ། །</s>
    <s id="496:5">བཀའ་སྩལ་པ། </s>
    <s id="496:6">རིགས་ཀྱི་བུ་འདི་ལྟ་སྟེ། </s>
  </p>
  <p id="497">
    <s id="497:1">སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་ལྷ་དང་མི་རྣམས་ཀྱི་མིང་གི་ཚོགས་པས་ནི་དེ་བཞིན་གཤེགས་པ་རྣམས་ཀྱི་མཚན་ཆེས་མང་སྟེ། </s>
  </p>
  <p id="498">
    <s id="498:1">རེ་རེ་ལ་ཡང་མཚན་གྱི་ཚོགས་གྲངས་མེད་བསམ་གྱིས་མི་ཁྱབ་པ་ཡོད་དེ། </s>
  </p>
  <p id="499">
    <s id="499:1">འདི་ལྟར་ཤར་ཕྱོགས་ན་དེ་བཞིན་གཤེགས་པ་ལེགས་པར་རབ་ཏུ་ཞི་བའི་དཔལ་དབྱངས་ཀྱི་དབང་ཕྱུག་གི་རྒྱལ་པོ་ཞེས་བྱ་བ་རྣམས་དང་། དེ་བཞིན་དུ་དེ་བཞིན་གཤེགས་པ་ཟླ་བའི་དཀྱིལ་འཁོར་རྣམ་དག་ཅེས་བྱ་བ་རྣམས་དང་། དེ་བཞིན་དུ་དེ་བཞིན་གཤེགས་པ་མེ་ཏོག་གི་འོད་ཀྱིས་རྣམ་པར་རོལ་པ་མངོན་པར་མཁྱེན་པའི་རྒྱལ་པོ་ཞེས་བྱ་བ་རྣམས་དང་། དེ་བཞིན་དུ་དེ་བཞིན་གཤེགས་པ་མེ་ཏོག་རྒྱས་པ་སཱ་ལའི་རྒྱལ་པོ་ཞེས་བྱ་བ་རྣམས་དང་། དེ་བཞིན་དུ་དེ་བཞིན་གཤེགས་པ་རིན་ཆེན་འོད་ཟེར་ཟླ་བས་བརྒྱན་པ་མཁས་པའི་གཟི་བརྗིད་དབྱངས་ཀྱི་དབང་ཕྱུག་གི་རྒྱལ་པོ་ཞེས་བྱ་བ་རྣམས་ཏེ། </s>
  </p>
  <p id="500">
    <s id="500:1">དེ་བཞིན་གཤེགས་པ་གཅིག་གི་མཚན་ཇི་ལྟ་བར་དེ་བཞིན་གཤེགས་པ་སོ་སོའི་མཚན་ཡང་དེ་དང་འདྲ་བར་མཐོང་ངམ། </s>
    <s id="500:2">གསོལ་པ། བཅོམ་ལྡན་འདས་མཐོང་ལགས་སོ། །</s>
    <s id="500:3">བདེ་བར་གཤེགས་པ་མཐོང་ལགས་སོ། །</s>
    <s id="500:4">དེ་བཞིན་དུ་ལྷོ་ཕྱོགས་དང་། ནུབ་ཕྱོགས་དང་། བྱང་ཕྱོགས་དང་། དེ་བཞིན་དུ་འོག་གི་ཕྱོགས་<ref folio="F.157.a"/>དང་། དེ་བཞིན་དུ་སྟེང་གི་ཕྱོགས་ཏེ</s>
  </p>
  <p id="501">
    <s id="501:1">དེ་ལྟར་ཕྱོགས་བཅུ་ཀུན་གྱི་ཕྱོགས་རེ་རེ་ན་དེ་བཞིན་གཤེགས་པའི་མཚན་གཅིག་པ་ཡང་གྲངས་མ་མཆིས་ལ། དེ་བཞིན་གཤེགས་པའི་མཚན་ཐ་དད་པ་ཡང་བཞུགས་སོ། །</s>
  </p>
  <p id="502">
    <s id="502:1">བཀའ་སྩལ་པ། </s>
    <s id="502:2">གཞོན་ནུ་ཁྱོད་ཀྱིས་འཁོར་ལོས་སྒྱུར་བའི་རྒྱལ་སྲིད་ལ་གནས་པ་དེ་བས་ཀྱང་ཆེས་ལྷག་པའི་སངས་རྒྱས་བཅོམ་ལྡན་འདས་དག་མཐོང་ངམ། </s>
    <s id="502:3">གསོལ་པ། བཅོམ་ལྡན་འདས་མཐོང་ལགས་སོ། །</s>
    <s id="502:4">བདེ་བར་གཤེགས་པ་མཐོང་ལགས་སོ། །</s>
    <s id="502:5">དེ་ནས་ལིཙྪ་བཱི་གཞོན་ནུ་རིན་ཆེན་དྲ་བ་ཅན་མགུ་ཞིང་དགའ་ལ་ཡི་རངས། རབ་ཏུ་དགའ་ཞིང་དགའ་བ་དང་ཡིད་བདེ་བ་སྐྱེས་ནས་</s>
  </p>
  <p id="503">
    <s id="503:1">དེའི་ཚེ་ས་ཆེན་པོ་གཡོས་པར་གྱུར་ཏོ། །</s>
  </p>
  <p id="504">
    <s id="504:1">སེམས་ཅན་ཐམས་ཅད་ལ་ཕན་པ་དང་། བདེ་བ་སྐྱེད་པ་དང་། སེམས་ཅན་ཐམས་ཅད་ཀྱི་སེམས་རབ་ཏུ་དགའ་བ་དང་། དགེ་བའི་རྩ་བ་སྐྱེད་པའི་སྣང་བ་ཆེན་པོ་བྱུང་བར་གྱུར་ཏོ། །</s>
  </p>
  <p id="505">
    <s id="505:1">ལྷ་བྱེ་བ་ཁྲག་ཁྲིག་འབུམ་ཕྲག་དུ་མ་དག་ནམ་མཁའ་ལ་འཁོད་ནས། </s>
  </p>
  <p id="506">
    <s id="506:1">ལྷའི་འཛམ་བུ་ཆུ་བོའི་གསེར་གྱི་ཕྱེ་མ་རྣམས་གཏོར་ཏོ། །</s>
  </p>
  <p id="507">
    <s id="507:1">ཚངས་པ་བྱེ་བ་ཁྲག་ཁྲིག་འབུམ་ཕྲག་དུ་མ་དག་གིས་ཀྱང་ལྷའི་ཙན་དན་དམར་པོའི་ཕྱེ་མ་རྣམས་ཀྱིས། བཅོམ་ལྡན་འདས་ལ་གཏོར། </s>
  </p>
  <p id="508">
    <s id="508:1">མངོན་པར་གཏོར། </s>
  </p>
  <p id="509">
    <s id="509:1">མངོན་པར་རབ་ཏུ་གཏོར་ཏོ། །</s>
  </p>
  <p id="510">
    <s id="510:1">ལྷ་བྱེ་བ་ཁྲག་ཁྲིག་འབུམ་ཕྲག་དུ་མ་དག་གིས་ཀྱང་ལྷའི་མེ་ཏོག་ཨུད་པ་ལ་དང་། པད་མ་དང་། ཀུ་མུ་ད་དང་། པད་མ་དཀར་པོ་དང་། མན་དཱ་ར་བ་དང་། མན་དཱ་ར་བ་ཆེན་པོས་གཏོར། </s>
  </p>
  <p id="511">
    <s id="511:1">མངོན་པར་གཏོར། </s>
  </p>
  <p id="512">
    <s id="512:1">མངོན་པར་རབ་ཏུ་གཏོར་ཏོ། །</s>
  </p>
  <p id="513">
    <s id="513:1">ལྷ་བྱེ་བ་ཁྲག་ཁྲིག་འབུམ་ཕྲག་དུ་མ་དག་གིས་ཀྱང་རིན་པོ་ཆེའི་གདུགས་སྟོང་ཕུལ་ལོ། །</s>
  </p>
  <p id="514">
    <s id="514:1">ལྷ་བྱེ་བ་ཁྲག་ཁྲིག་འབུམ་ཕྲག་དུ་མ་དག་གིས་ཀྱང་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་ངུས་ཏེ། </s>
  </p>
  <p id="515">
    <s id="515:1">གནས་བྱེ་བ་ཁྲག་ཁྲིག་འབུམ་ཕྲག་དུ་མ་དག་རྗེས་སུ་དྲན་ནོ། །</s>
  </p>
  <p id="516">
    <s id="516:1">འདི་ལྟ་སྟེ། སངས་རྒྱས་བཅོམ་ལྡན་འདས་ཀྱི་བྱིན་གྱི་རླབས་ཀྱིས་ཀྱང་ཆོ་འཕྲུལ་བྱེ་བ་ཁྲག་ཁྲིག་འབུམ་ཕྲག་དུ་མ་དག་རབ་ཏུ་བསྟན་ཏོ། །</s>
  </p>
  <p id="517">
    <s id="517:1">དེ་ལ་འདི་སྐད་ཅེས་བྱ་སྟེ། </s>
  </p>
  <p id="518">
    <s id="518:1">བྱེ་བ་བརྒྱ་ཕྲག་དུ་མ་ཡི། །ལྷ་རྣམས་ཁོ་ར་ཁོར་ཡུག་ནས། །</s>
  </p>
  <p id="519">
    <s id="519:1">ཙན་དན་དམར་པོ་ཞིབ་མོ་ཡིས། །རྫོགས་སངས་<ref folio="F.157.b"/>རྒྱས་ལ་འཐོར་བར་བྱེད། །</s>
  </p>
  <p id="520">
    <s id="520:1">བརྒྱ་བྱིན་བྱེ་བ་ཕྲག་སྟོང་དག །</s>
  </p>
  <p id="521">
    <s id="521:1">མཁའ་ལ་གནས་ནས་འཛམ་བུ་ཡི། །ཆུ་བོའི་གསེར་ཕྱེ་མང་པོ་ཡིས། །དེ་བཞིན་གཤེགས་ལ་འཐོར་བར་བྱེད། །</s>
  </p>
  <p id="522">
    <s id="522:1">ཚངས་པ་བྱེ་བ་ཉེར་ལྷགས་ནས། །</s>
  </p>
  <p id="523">
    <s id="523:1">ཙན་དན་དམར་པོའི་ཕྱེ་མ་ཡིས། །རྫོགས་སངས་རྒྱས་ལ་འཐོར་བྱེད་ཅིང་། །སྒྲ་དབྱངས་སྙན་པ་ཀུན་དུ་སྒྲོགས། །</s>
  </p>
  <p id="524">
    <s id="524:1">དྲི་མ་མེད་པའི་འོད་རིག་ནས། །</s>
  </p>
  <p id="525">
    <s id="525:1">ནམ་མཁའ་ལ་ནི་ལྷ་འཁོད་དོ། །</s>
  </p>
  <p id="526">
    <s id="526:1">གླུ་དབྱངས་དཔག་ཏུ་མེད་པ་ལེན། །</s>
  </p>
  <p id="527">
    <s id="527:1">མཁའ་ལ་རས་ཀྱིས་གཡོབ་པར་བྱེད། །</s>
  </p>
  <p id="528">
    <s id="528:1">ནམ་མཁའ་ལ་ནི་ལྷ་འཁོད་དེ། །</s>
  </p>
  <p id="529">
    <s id="529:1">པད་མ་བརྒྱ་ཕྲག་སྟོང་བླངས་ནས། །</s>
  </p>
  <p id="530">
    <s id="530:1">འཇིག་རྟེན་གསལ་ལ་སྟོན་བྱེད་ཅིང་། །རྒྱལ་མཚན་ལ་སོགས་མཆོད་པ་བྱེད། །</s>
  </p>
  <p id="531">
    <s id="531:1">ཟླ་མེད་རྒྱལ་མཆོག་ཐུབ་དབང་ལ། །རབ་ཏུ་ཡིད་དགས་ཕྱག་འཚལ་ཞིང་། །</s>
    <s id="531:2">བསྟོད་བྱེད་ནོར་བུ་རིན་ཆེན་དང་། །མུ་ཏིག་རྒྱན་ཕྲེང་འཐོར་བར་བྱེད། །</s>
  </p>
  <p id="532">
    <s id="532:1">མི་ནི་བྱེ་བ་འབུམ་ཐམ་པ། །རྒྱལ་མཆོག་ཟླ་མེད་པ་ལ་མཆོད། །</s>
  </p>
  <p id="533">
    <s id="533:1">སྔོན་གྱི་གནས་བརྒྱ་རྗེས་དྲན་ཞིང་། །ཐུབ་མཆོག་བླ་མེད་མགོས་ཕྱག་འཚལ། །</s>
  </p>
  <p id="534">
    <s id="534:1">དེ་ནས་འཇིག་རྟེན་སྣང་མཛད་པས། །ཆོས་ཀྱི་རྔ་ནི་རབ་བརྡུངས་ཏེ། །</s>
  </p>
  <p id="535">
    <s id="535:1">དེ་ཡིས་སྒྲས་ནི་ཞིང་རབ་མང་། །</s>
  </p>
  <p id="536">
    <s id="536:1">བྱེ་བ་དག་ཏུ་གོ་བར་བྱས། །</s>
  </p>
  <p id="537">
    <s id="537:1">དེ་ཡི་ཚེ་ན་སེམས་ཅན་ནི། །བྱེ་བ་གྲངས་མེད་ཀུན་ནས་ལྷགས། །</s>
    <s id="537:2">དེ་དག་རྫོགས་པའི་སངས་རྒྱས་ཀྱིས། །སངས་རྒྱས་ཡེ་ཤེས་བླ་མེད་བཀོད། །</s>
  </p>
  <p id="538">
    <s id="538:1">དེ་ཚེ་གཞོན་ནུ་དགའ་གྱུར་ནས། །</s>
  </p>
  <p id="539">
    <s id="539:1">ཙན་དན་སྦྲུལ་གྱི་སྙིང་པོ་ཡི། །གདན་འབུལ་རིན་ཆེན་ཕྱེ་མ་ཡིས། །གཞོན་ནུ་སངས་རྒྱས་གཙོ་ལ་མཆོད། །</s>
  </p>
  <p id="540">
    <s id="540:1">ནོར་བུ་རིན་ཆེན་འོད་གཅིག་ནི། །འཇིག་རྟེན་སྟོང་དུ་གཏོང་བར་བྱེད། །</s>
  </p>
  <p id="541">
    <s id="541:1">རིན་ཆེན་གཅིག་ལས་འོད་ཟེར་ནི། །སྟོང་ཕྲག་བྱེ་བར་གཏོང་བར་བྱེད། །</s>
  </p>
  <p id="542">
    <s id="542:1">དེ་བཞིན་རིན་ཆེན་མ་ལུས་ལས། །འོད་ཟེར་དག་ནི་བྱུང་བར་གྱུར། །</s>
  </p>
  <p id="543">
    <s id="543:1">དེ་དག་གིས་ནི་དེ་ཡི་ཚེ། །ཡངས་པ་ཅན་ཡང་སྣང་བར་བྱས། །</s>
  </p>
  <p id="544">
    <s id="544:1">རིན་ཆེན་རྣམ་པ་དེ་སྙེད་ཀྱིས། །སངས་རྒྱས་གཙོ་ལ་མཆོད་བྱེད་ཅིང་། །</s>
    <s id="544:2">རིན་པོ་ཆེ་ཡི་ཕུང་པོ་ཡང་། །ཐུབ་པ་ཆེ་ལ་འབུལ་བར་བྱེད། །</s>
  </p>
  <p id="545">
    <s id="545:1">གདུགས་ནི་གང་དག་མུ་ཁྱུད་བྱས། །</s>
  </p>
  <p id="546">
    <s id="546:1">མུ་ཏིག་ཕྲེང་གིས་ཡོངས་བརྒྱན་པ། །</s>
    <s id="546:2">རེ་རེ་ལ་ཡང་མུ་ཁྱུད་ཅན། །སྟོང་ཕྲག་ཉི་ཤུ་རྩ་ལྔའོ། །</s>
  </p>
  <p id="547">
    <s id="547:1">འདི་འདྲའི་ལེགས་པ་དེ་ཡིས་ནི། །<ref folio="F.158.a"/>ཐུབ་པ་ཆེ་ལ་མཆོད་པ་བྱས། །</s>
  </p>
  <p id="548">
    <s id="548:1">བྱང་ཆུབ་སེམས་དཔའ་ཐམས་ཅད་ལ། །གསེང་ཐགས་ཀྱི་ནི་གོས་ཕུལ་ལོ། །</s>
  </p>
  <p id="549">
    <s id="549:1">བྱང་ཆུབ་ཤིང་དག་སྤྲུལ་ནས་</s>
  </p>
  <p id="550">
    <s id="550:1">སུ། །དེའི་དྲུང་སེང་གེའི་ཁྲི་བཤམས་ལ། །</s>
    <s id="550:2">སྟོང་ཕྲག་བྱེ་བ་ཉི་ཤུ་ལྔ། །དེ་རྣམས་ལ་ནི་འཁོད་གྱུར་པ། །</s>
    <s id="550:3">ལོ་ནི་བྱེ་བ་གྲངས་སྙེད་པར། །བགྲང་བ་དག་ཏུ་མི་ཆོད་པའི། །བྱང་ཆུབ་སེམས་དཔའ་ཐམས་ཅད་ནི། །བྱེ་བ་བརྒྱ་ཕྲག་ལྷགས་པར་གྱུར། །</s>
  </p>
  <p id="551">
    <s id="551:1">ཤར་གྱི་ཕྱོགས་ནས་</s>
  </p>
  <p id="552">
    <s id="552:1">བཟུང་ནས་སུ། །ལྷོ་ཕྱོགས་ནུབ་ཕྱོགས་བྱང་ཕྱོགས་དང་། །འོག་དང་སྟེང་དང་དེ་བཞིན་དུ། །ཕྱོགས་དག་གི་ཡང་མཚམས་ནས་ལྷགས། །</s>
    <s id="552:2">ཇི་ཙམ་མིག་གིས་མཐོང་བའི་བར། །དེ་སྲིད་འཇིག་རྟེན་ཁམས་རྣམས་སུ། །སྐྱོབ་པ་འཇིག་རྟེན་མགོན་པོ་ཡི། །གསེར་གྱི་མདོག་འདྲའི་འོད་ཀྱིས་གང་། །</s>
    <s id="552:3">སྟོན་པ་གང་ན་བཞུགས་པ་དང་། །ཆོས་ནི་གང་ན་འབར་བ་དེར། །འཇིག་རྟེན་ཁམས་ནི་ཐམས་ཅད་ནས། །</s>
  </p>
  <p id="553">
    <s id="553:1">བྱང་ཆུབ་སེམས་དཔའ་ཉེ་བར་ལྷགས། །</s>
    <s id="553:2">དེ་ལྟར་མཐའ་ཡས་དཔག་ཏུ་མེད། །</s>
  </p>
  <p id="554">
    <s id="554:1">བསམ་གྱིས་མི་ཁྱབ་མཆོད་པ་ནི། །རིན་ཆེན་དྲ་བ་ལིཙྪ་བཱི། །གཞོན་ནུ་དེ་ཡི་ཚེ་ན་བྱས། །</s>
  </p>
  <p id="555">
    <s id="555:1">དེ་ནས་བདག་ཉིད་ཆེན་པོ་པ། །ལྷ་དང་ཀླུ་དང་མི་རྣམས་ཀྱིས། །མདུན་དུ་མི་མཆོག་ཤཱཀྱ་ཡི། །སེང་གེས་དབུགས་ནི་འབྱིན་པར་མཛད། །</s>
  </p>
  <p id="556">
    <s id="556:1">ང་ཡི་མདུན་དུ་འདུག་ནས་སུ། །ཁྱོད་ཀྱིས་འདི་འདྲའི་མཆོད་བྱས་པ། །གང་གཱའི་བྱེ་མ་ཇི་སྙེད་པ། །དེ་སྙེད་མཆོད་པ་དག་གིས་མཆོད། །</s>
  </p>
  <p id="557">
    <s id="557:1">རིན་ཆེན་དྲ་བ་ཅན་གྱི་ཕྱིར། །མདོ་སྡེ་བཤད་པ་སུས་རིག་པ། །བྱང་ཆུབ་ལས་ནི་མི་ལྡོག་སྟེ། །</s>
  </p>
  <p id="558">
    <s id="558:1">སངས་རྒྱས་སྨྲ་བའི་མཆོག་ཏུ་འགྱུར། །</s>
  </p>
  <p id="559">
    <s id="559:1">གང་ཞིག་མདོ་སྡེ་འདི་འཛིན་པའི། །བསོད་ནམས་ཕུང་པོའི་ཚད་དག་ནི། །འདི་སྙེད་སོགས་པར་འགྱུར་རོ་ཞེས། །དེ་ལྟར་བཤད་པར་མི་ནུས་སོ། །</s>
  </p>
  <p id="560">
    <s id="560:1">ཕྱོགས་བཅུའི་འཇིག་རྟེན་ས་དང་ཆུ། །མེ་དང་རླུང་གི་ཚད་དག་ནི། །འདི་ཙམ་ཞེས་ནི་བཤད་པར་ནུས། །</s>
  </p>
  <p id="561">
    <s id="561:1">བསོད་ནམས་ཕུང་པོ་བཤད་མི་ནུས། །</s>
  </p>
  <p id="562">
    <s id="562:1">དགེ་སློང་ངམ་ནི་དགེ་སློང་མ། །དགེ་བསྙེན་འམ་ནི་དགེ་བསྙེན་མ། །གང་གིས་མདོ་སྡེ་འདི་ཐོས་ནས། །</s>
  </p>
  <p id="563">
    <s id="563:1">ལྷ་དང་ཀླུ་དང་ལྟོ་འཕྱེ་ཆེ། །</s>
  </p>
  <p id="564">
    <s id="564:1">སེམས་ཅན་ཐམས་ཅད་ཉེར་ལྷགས་པས། །དེ་ཡི་གཟི་བརྗིད་མི་བཟོད་དེ། །</s>
  </p>
  <p id="565">
    <s id="565:1">མེ་ནི་བསིལ་བར་འགྱུར་སྲིད་ཀྱི། །དེ་ཡི་གཟི་<ref folio="F.158.b"/>བརྗིད་ཉམས་པ་མེད། །</s>
  </p>
  <p id="566">
    <s id="566:1">མདོ་སྡེ་འདི་ནི་གང་འཛིན་པ། །བྱང་ཆུབ་སྤྱད་པ་སྤྱོད་པའི་ཚེ། །སེམས་ཅན་ཀུན་གྱིས་བསྟེན་བྱ་ཞིང་། །བྱང་ཆུབ་སེམས་ལའང་མཆོད་པ་བྱེད། །</s>
  </p>
  <p id="567">
    <s id="567:1">གང་ཞིག་སྟོབས་དང་ལྡན་པའི་མིས། །བྱེ་བ་སྟོང་དུ་བཤད་པ་ཡི། །སྐྲ་རྩེས་སྟོང་གི་འཇིག་རྟེན་ཁམས། །བསྐལ་པ་བྱེ་བ་བཟུང་བ་བས། །</s>
    <s id="567:2">གང་ཞིག་ཕྱི་མའི་དུས་དག་ཏུ། །སངས་རྒྱས་བྱང་ཆུབ་གླེང་གཞི་ནི། །འདི་འདྲའི་རྣམ་པས་ཐོས་ནས་</s>
  </p>
  <p id="568">
    <s id="568:1">སུ། །གཞན་དག་ལ་ཡང་སྟོན་བྱེད་ན</s>
  </p>
  <p id="569">
    <s id="569:1">གང་ཞིག་སྔར་ནི་རབ་བསྒྲགས་པ། །འདི་ཡི་ངོ་མཚར་ཆེན་པོ་ཡི། །བརྒྱ་དང་གྲངས་དང་བགྲང་བ་དང་། །དཔེར་ཡང་འགྱུར་བ་མ་ཡིན་ནོ། །</s>
  </p>
  <p id="570">
    <s id="570:1">ཕྱི་མ་ཡི་ནི་དུས་དག་ཏུ། །འདི་འདྲའི་རྣམ་པ་སེང་གེའི་སྒྲ། །བསྟན་པ་བླ་མེད་ཐོས་གྱུར་ཀྱང་། །འགལ་མེད་དོན་མེད་འགྱུར་བར་འོང་། །</s>
  </p>
  <p id="571">
    <s id="571:1">འཇིག་རྟེན་མགོན་པོ་རྫོགས་སངས་རྒྱས། །འོད་མཛད་གང་གིས་འདིར་མཐོང་བ། །ཕྱི་མའི་དུས་སུ་དེས་ཐོས་ནས། །</s>
  </p>
  <p id="572">
    <s id="572:1">ཞེ་ས་གུས་པར་བྱེད་པར་འགྱུར། །</s>
  </p>
  <p id="573">
    <s id="573:1">གལ་ཏེ་ཞིང་རྣམས་བྱེ་བ་ན། །</s>
  </p>
  <p id="574">
    <s id="574:1">སེམས་ཅན་གང་དག་འཁོད་དེ་དག །སངས་རྒྱས་ཡེ་ཤེས་ལྡན་གྱུར་ལ། །གང་གཱ་ཡི་ནི་བྱེ་མ་སྙེད། །</s>
    <s id="574:2">བསྐལ་པ་དུ་མ་བརྒྱ་དག་ཏུ། །རིམ་གྲོ་དག་ནི་བྱེད་པ་དང་། །</s>
    <s id="574:3">ཇི་ལྟར་སྟོང་ཆེན་གྱི་ནི་འཇིག་རྟེན་ཁམས། །དེ་སྙེད་དག་གི་གཙུག་ལག་ཁང་མཆོག་ནི། །དབུལ་བྱ་ལྷ་ཡི་ཙན་དན་དག་ལས་བྱས། །</s>
  </p>
  <p id="575">
    <s id="575:1">ལྷ་ཡི་གཙུག་ལག་ཁང་མཆོག་རེ་རེ་ལའང་། །བྱེ་བ་ཕྲག་སྟོང་དག་གི་ཁང་བཟངས་བྱས། །</s>
  </p>
  <p id="576">
    <s id="576:1">བྱེ་བ་ཕྲག་སྟོང་དག་གི་ཁང་བཟངས་ཀྱང་། །དབུལ་བྱ་ལྷ་ཡི་རིན་ཆེན་དག་ལས་བྱས། །</s>
  </p>
  <p id="577">
    <s id="577:1">རེ་རེའི་ཁྲི་དག་བཤམས་ནས་རིམ་གྲོ་པ། །བྱེ་བ་ཕྲག་བརྒྱ་ཤིན་ཏུ་ཚང་བར་བཀོད། །</s>
  </p>
  <p id="578">
    <s id="578:1">མཁས་པས་དེ་ནི་རིན་ཆེན་དྲ་བ་དག །</s>
  </p>
  <p id="579">
    <s id="579:1">བླངས་ནས་</s>
  </p>
  <p id="580">
    <s id="580:1">དེ་ཚེ་ཁྲི་དེ་བརྒྱན་པ་རྣམས། །</s>
    <s id="580:2">གང་གཱའི་བྱེ་སྙེད་བསྐལ་པ་བྱེ་བ་བརྒྱར། །ཐུབ་ཆེན་འཇིག་རྟེན་སྤྱོད་པ་བཞུགས་པ་ཡི། །</s>
    <s id="580:3">སངས་རྒྱས་གཅིག་ལ་འབུལ་བྱ་དབུལ་བ་དང་། །</s>
    <s id="580:4">ཇི་ལྟར་གང་གཱའི་ཀླུང་གི་བྱེ་མ་སྙེད། །ཡོངས་སུ་མྱ་ངན་འདས་ཀྱི་མཆོད་རྟེན་བྱས། །</s>
  </p>
  <p id="581">
    <s id="581:1">ཇི་ལྟར་སྟོང་ཆེན་འཇིག་རྟེན་ཁམས་རྣམས་སུ། །</s>
    <s id="581:2">སངས་རྒྱས་གཅིག་གི་མཆོད་རྟེན་བྱས་པ་ནི། །རིན་ཆེན་རང་བཞིན་ལྷ་ཡི་སྒོ་སྟོང་ལྡན། །</s>
  </p>
  <p id="582">
    <s id="582:1">ཤིན་ཏུ་<ref folio="F.159.a"/>ལེགས་པར་སྲིད་པའི་རྩེ་སྲིད་མཐོ། །</s>
  </p>
  <p id="583">
    <s id="583:1">ཇི་ལྟར་གང་གཱའི་ཀླུང་གི་བྱེ་སྙེད་ཀྱི། །གདུགས་ནི་མཆོད་རྟེན་གཅིག་ལ་འབུལ་བར་བྱེད། །</s>
  </p>
  <p id="584">
    <s id="584:1">དེ་ཚེ་རེ་རེ་གདུགས་ལ་མུ་ཏིག་གི། །རྒྱན་ཕྲེང་བྱེ་བ་རྣམས་ཀྱང་ཤིན་ཏུ་བཀྲམ། །</s>
  </p>
  <p id="585">
    <s id="585:1">ཇི་ལྟར་གང་གཱའི་ཀླུང་གི་བྱེ་མ་སྙེད། །བྱེ་བའི་འཕན་དང་རིན་ཆེན་སྣ་ཚོགས་ཀྱི། །རྒྱལ་མཚན་བྱེ་བ་ཕྲག་བརྒྱ་གང་གཱ་ཡི། །བྱེ་སྙེད་མཆོད་རྟེན་དག་ལ་འབུལ་བར་བྱེད། །</s>
  </p>
  <p id="586">
    <s id="586:1">སྣང་བ་མཛད་པ་ཐམས་ཅད་མཁྱེན་གཅིག་གི། །མཆོད་རྟེན་གཅིག་ལ་སིལ་སྙན་བྱེ་བ་སྟོང་། །དཀྲོལ་ཅིང་</s>
    <s id="586:2">གུས་པའི་མི་ནི་ས་ཡ་དག །</s>
  </p>
  <p id="587">
    <s id="587:1">བྱེ་བ་ཕྲག་སྟོང་ཚང་བ་འབུལ་བར་བྱེད། །</s>
  </p>
  <p id="588">
    <s id="588:1">མེ་ཏོག་གདུགས་བརྒྱ་དུ་མ་མཆོད་རྟེན་ལ་འབུལ་བ། །ཐུབ་པ་ཆེ་ལ་དེ་འདྲའི་མཆོད་པ་ཉིན་གཅིག་བཞིན། །གང་གཱའི་བྱེ་སྙེད་བསྐལ་པ་སྟོང་དུ་བྱེད་པ་བས། །</s>
    <s id="588:2">གང་ཞིག་མདོ་སྡེ་འདི་ལས་ཚིགས་བཅད་གཅིག་ཐོས་ནས</s>
  </p>
  <p id="589">
    <s id="589:1">སོམ་ཉི་མེད་ཅིང་འདུན་པ་སྐྱེད་བྱེད་ལ། །རྒྱལ་བའི་མཚན་འདི་དག་ཀྱང་རྗོད་བྱེད་ན། །</s>
  </p>
  <p id="590">
    <s id="590:1">དེ་བས་བསོད་ནམས་འདི་ནི་བླ་མེད་མཆོག །</s>
    <s id="590:2">མཁས་པ་ཏིང་ངེ་འཛིན་གྱི་མིང་ཐོས་ཤིང་། །ཚུལ་ཁྲིམས་སྐྱོན་མེད་མཚན་འདི་འཛིན་པ་དང་། །དེ་བཞིན་སངས་རྒྱས་ལ་ནི་མཆོད་བྱེད་པ། །</s>
    <s id="590:3">དེས་ནི་གང་གཱའི་བྱེ་སྙེད་སངས་རྒྱས་མཐོང་། །</s>
  </p>
  <p id="591">
    <s id="591:1">ཐུབ་ཆེན་རྐང་གཉིས་མཆོག་གྱུར་དེ་དག་ལ། །མཆོད་པ་དམ་པའང་ཡིད་ཀྱིས་བྱས་ནས་</s>
  </p>
  <p id="592">
    <s id="592:1">ནི། །རྟག་ཏུ་མྱོས་མེད་ཆོས་ཀྱང་སྟོན་བྱེད་ཅིང་། །བསྐལ་པ་བྱེ་བ་དེ་ནི་རྨོངས་མེད་འགྱུར། །</s>
  </p>
  <p id="593">
    <s id="593:1">འཇིག་རྟེན་མགོན་པོས་མདོ་མཆོག་རྒྱལ་པོ་འདི། །སྟོན་པའི་ཚེ་ན་གང་གིས་སྔོན་མཐོང་བ། །རྒྱལ་བ་མཆོག་ལས་འདི་ནི་ཐོས་གྱུར་ནས། །</s>
  </p>
  <p id="594">
    <s id="594:1">ཕྱི་མའི་དུས་སུ་དེ་ནི་དགའ་བས་འཛིན། །</s>
  </p>
  <p id="595">
    <s id="595:1">དྲི་ང་ཕྱི་སའི་བུམ་པ་མིས་འདོར་ལྟར། །འདོད་པ་སྐྱོན་དུ་བགྲང་བ་སྤོང་བྱེད་ཅིང་། །</s>
    <s id="595:2">མཁས་པ་ངེས་འབྱུང་ཞི་ལ་མངོན་དགའ་སྟེ། །</s>
  </p>
  <p id="596">
    <s id="596:1">རྟག་ཏུ་མྱོས་མེད་དགོན་པ་སྟེན་པར་བྱེད། །</s>
  </p>
  <p id="597">
    <s id="597:1">ཡངས་པའི་གྲོང་ཁྱེར་མཆོག་ཏུ་གནས་ནས་</s>
  </p>
  <p id="598">
    <s id="598:1">སུ། །དེར་ནི་བཤད་ཚེ་གང་གིས་ང་མཐོང་ཞིང་། །དྲ་བའང་ང་ལ་མཆོད་བྱེད་མཐོང་བ་ནི། །ཕྱི་མའི་དུས་སུ་མདོ་མཆོག་འདི་འཛིན་ཏོ། །</s>
  </p>
  <p id="599">
    <s id="599:1">ངའི་བུ་གང་ཞིག་རྟག་ཏུ་རྗེས་འབྲང་ཞིང་། །བྱང་ཆུབ་ཞི་བ་སྤྱོད་མཆོག་སྤྱོད་པ་ན། །</s>
  </p>
  <p id="600">
    <s id="600:1">སེམས་ཅན་རྣམས་ནི་རྟག་ཏུ་འདུལ་བྱེད་པ། །<ref folio="F.159.b"/>ཕྱི་མའི་དུས་སུ་མདོ་མཆོག་འདི་འཛིན་ཏོ། །</s>
  </p>
  <p id="601">
    <s id="601:1">སངས་རྒྱས་འདྲེན་པ་གཞལ་མེད་དཔག་མེད་ཀྱི། །སྤྱད་པ་སྤྱོད་ཚེ་གང་གིས་རིམ་གྲོ་དང་། །དེ་བཞིན་མཆོད་པ་མཆོག་དག་བྱེད་པ་ནི། །དེ་ནི་ཕྱི་དུས་རྒྱལ་མཆོག་ཆོས་འཛིན་ཏོ། །</s>
  </p>
  <p id="602">
    <s id="602:1">གང་ཞིག་བསྐལ་པ་བྱེ་བར་ཚངས་སྤྱོད་ཅིང་། །འཇིག་རྟེན་མཐའ་ཡས་དོན་ནི་སྔར་སྤྱད་པ། །</s>
    <s id="602:2">གང་ཞིག་ཕྱི་མའི་དུས་སུ་མདོ་སྡེ་འདི། །ཐོས་པའི་བསོད་ནམས་གྲངས་སུ་འགྱུར་མ་ཡིན། །</s>
  </p>
  <p id="603">
    <s id="603:1">སངས་རྒྱས་འཁྲུགས་མེད་ཡང་ན་ཚེ་དཔག་མེད། །</s>
  </p>
  <p id="604">
    <s id="604:1">སངས་རྒྱས་གཞལ་མེད་དཔག་མེད་དེ་དག་འདིར། །སེམས་ཅན་སྙིང་པོ་གང་གིས་མཐོང་འདོད་པ། །མདོ་སྡེ་མཛེས་པ་དཔག་མེད་བཟུང་བར་གྱིས། །</s>
    <s id="604:2">ཚེ་དཔག་མེད་དང་མི་འཁྲུགས་དྲི་མེད་འོད། །སེང་གེ་དང་ནི་ཏོག་དང་དེ་བཞིན་དུ། །གང་ཞིག་སངས་རྒྱས་དེ་ཀུན་མཐོང་འདོད་པ། །ཕྱི་མའི་དུས་སུ་རྒྱལ་མཆོག་ཆོས་ཟུང་ཤིག །</s>
    <s id="604:3">སངས་རྒྱས་བྱམས་པ་དང་ནི་དྲི་མེད་འོད། །བདག་ཉིད་ཆེན་པོ་དང་ནི་སེང་གེ་ཏོག །རབ་སྣང་གཙོ་བོ་དེ་བཞིན་མཐོང་འདོད་པ། །དེ་ནི་ཕྱི་དུས་རྒྱལ་མཆོག་ཆོས་ཟུང་ཤིག །</s>
    <s id="604:4">འདི་འདྲའི་མདོ་སྡེ་ཁྱད་པར་འཕགས་མཆོག་དག །</s>
  </p>
  <p id="605">
    <s id="605:1">རིན་ཆེན་དྲ་བ་ཅན་ལ་ང་ཡིས་བཤད། །</s>
  </p>
  <p id="606">
    <s id="606:1">ཕྱི་མའི་དུས་སུ་དེ་ཚེ་ཁྱོད་ཀྱིས་ནི། །བག་མེད་གནས་ལ་འདུག་པར་མ་བྱེད་ཅིག །</s>
  </p>
  <p id="607">
    <s id="607:1">ཕྱི་མའི་དུས་ཀྱི་ཚེ་རུ་གྱུར་པ་ན། །</s>
  </p>
  <p id="608">
    <s id="608:1">ཚུལ་ཁྲིམས་སྐྱོན་མེད་རྟག་ཏུ་བག་བྱོས་དང་། །</s>
    <s id="608:2">དེ་ནས་ཁྱོད་ནི་འཆི་བའི་དུས་བྱས་ནས། །</s>
  </p>
  <p id="609">
    <s id="609:1">རྒྱལ་བ་འོད་ཟེར་མཐའ་ཡས་ཅན་གྱི་ཞིང་། །</s>
    <s id="609:2">རིན་ཆེན་ལྡན་ཞེས་བྱ་བའི་འཇིག་རྟེན་ཁམས། །སྟེང་གི་འཇིག་རྟེན་ཁམས་སུ་འགྲོ་བར་འགྱུར། །</s>
  </p>
  <p id="610">
    <s id="610:1">དེ་ནས་ཁྱོད་ནི་འཆི་བའི་དུས་བྱས་ནས། །</s>
  </p>
  <p id="611">
    <s id="611:1">མྱུར་བ་ཉིད་དུ་སངས་རྒྱས་བྱམས་པ་མཐོང་། །</s>
  </p>
  <p id="612">
    <s id="612:1">བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང་། </s>
    <s id="612:2">ལིཙྪ་བཱི་གཞོན་ནུ་རིན་ཆེན་དྲ་བ་ཅན་དང་། བྱམས་པ་ལ་སོགས་པ་བྱང་ཆུབ་སེམས་དཔའ་བྱེ་བ་ཕྲག་བཞི་བཅུ་དང་། དགྲ་བཅོམ་པ་བྱེ་བ་ཕྲག་དྲུག་ཅུ་དང་། ལྷ་བྱེ་བ་ཕྲག་དགུ་བཅུ་རྩ་དགུ་རྣམས་ཡི་རངས་ཏེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །</s>
  </p>
  <p id="613">
    <s id="613:1">འཕགས་པ་རིན་ཆེན་དྲ་བ་ཅན་གྱིས་ཞུས་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་སྷོ།། །།</s>
    <s id="613:2">རྒྱ་གར་གྱི་མཁན་པོ་ཛྙཱ་ན་གར་བྷ་དང་། ལོཙྪ་བ་བནྡེ་ཡེ་ཤེས་སྙིང་པོས་བསྒྱུར། </s>
  </p>
  <p id="614">
    <s id="614:1">ཞུས་ཆེན་གྱི་ལོཙྪ་བ་བནྡེ་དཔལ་བརྩེགས་ཀྱིས་ཞུས་ཏེ་གཏན་ལ་ཕབ་པ།། །།</s>
  </p>
</text>
