<?xml version='1.0' encoding='utf-8'?>
<text>
  <p id="1">
    <s id="1:1">ཁྱིམ་བདག་ཕྱྭ་མཁན་གྱིས་ལག་གི་བླ་ཚེ་དང་ལྡན་པ་གང་པོ་ལ་འདི་སྐད་ཅེས་སྨྲས་སོ། །</s>
  </p>
  <p id="2">
    <s id="2:1">གང་པོ་བཅོམ་ལྡན་འདས་དེ་ད་ལྟར་གང་ན་བཞུགས། </s>
  </p>
  <p id="3">
    <s id="3:1">དེ་སྐད་ཅེས་སྨྲས་པ་དང་། </s>
    <s id="3:2">ལག་གི་བླ་གང་པོས་ཁྱིམ་བདག་ཕྱྭ་མཁན་ལ་འདི་སྐད་ཅེས་སྨྲས་སོ། །</s>
  </p>
  <p id="4">
    <s id="4:1">ཁྱིམ་བདག་བྱང་ཕྱོགས་ལོགས་ན་ཀོ་ས་ལ་ཞེས་བྱ་བའི་ཡུལ་གྱི་ལྗོངས་ཡོད་དེ། </s>
  </p>
  <p id="5">
    <s id="5:1">གངས་རིའི་རྒྱལ་པོའི་དྲུང་ན་མཉན་ཡོད་ཅེས་བྱ་བ་གྲོང་ཁྱེར་ཆེན་པོ་དེ་ན་རྒྱལ་པོའི་བུ་གཞོན་ནུ་རྒྱལ་བུ་རྒྱལ་བྱེད་ཀྱི་ཚལ་ཁྱིམ་བདག་མགོན་མེད་ཟས་སྦྱིན་གྱི་ཀུན་དགའ་ར་བ་ན། </s>
  </p>
  <p id="6">
    <s id="6:1">བཅོམ་ལྡན་འདས་དེ་ད་ལྟར་བཞུགས་སོ། །</s>
  </p>
  <p id="7">
    <s id="7:1">དེ་སྐད་ཅེས་སྨྲས་པ་དང་། </s>
    <s id="7:2">ཁྱིམ་བདག་ཕྱྭ་མཁན་གྱིས་ལག་གི་བླ་ཚེ་དང་ལྡན་པ་གང་པོ་ལ་འདི་སྐད་ཅེས་སྨྲས་སོ། །</s>
  </p>
  <p id="8">
    <s id="8:1">གང་པོ་མཉན་ཡོད་ཀྱི་གྲོང་ཁྱེར་ཆེན་པོ་འདི་ནས་རིང་ཁྱད་ཅི་ཙམ་སྨྲས་པ། </s>
    <s id="8:2">ཁྱིམ་བདག་དེ་དཔག་ཚད་སུམ་སྟོང་དྲུག་ཅུ་རྩ་བཞི་ཡོད་དོ། །</s>
  </p>
  <p id="9">
    <s id="9:1">དེ་སྐད་ཅེས་སྨྲས་པ་དང་། </s>
    <s id="9:2">ཁྱིམ་བདག་ཕྱྭ་མཁན་གྱིས་ལག་གི་བླ་ཚེ་དང་ལྡན་པ་གང་པོ་ལ་འདི་<ref folio="F.111.b"/>སྐད་ཅེས་སྨྲས་སོ། །</s>
  </p>
  <p id="10">
    <s id="10:1">གང་པོ་རིང་བ་དེ་ནས་བཅོམ་ལྡན་འདས་དེ་ཇི་སྲིད་ཅིག་གིས་འདིར་བྱོན་སྨྲས་པ། </s>
    <s id="10:2">ཁྱིམ་བདག་དེ་བཞིན་གཤེགས་པ་ལ་ནི་རིང་བའམ་ཉེ་བ་མེད་དེ། </s>
  </p>
  <p id="11">
    <s id="11:1">ཁྱིམ་བདག་བཅོམ་ལྡན་འདས་དེ་བཞེད་ན། </s>
  </p>
  <p id="12">
    <s id="12:1">སེམས་ཅན་ཡོངས་སུ་སྨིན་པར་བྱ་བའི་ཕྱིར་གྲངས་མེད་པའི་གང་གཱའི་ཀླུང་གི་བྱེ་མ་སྙེད་ལས་ལྷག་པའི་འཇིག་རྟེན་གྱི་ཁམས་ཁྲག་ཁྲིག་དག་ཏུ་གཤེགས་སོ། །</s>
  </p>
  <p id="13">
    <s id="13:1">ཁྱིམ་བདག་འདི་ལ་དེ་བཞིན་གཤེགས་པས་སེམས་ཅན་ཐམས་ཅད་ཀྱི་སེམས་དང་སྤྱོད་པ་དག་མཁྱེན། </s>
  </p>
  <p id="14">
    <s id="14:1">ཤིན་ཏུ་མཁྱེན། </s>
  </p>
  <p id="15">
    <s id="15:1">ཤིན་ཏུ་གཟིགས། </s>
  </p>
  <p id="16">
    <s id="16:1">ཤིན་ཏུ་ཐུགས་སུ་ཆུད། </s>
  </p>
  <p id="17">
    <s id="17:1">ཤིན་ཏུ་མངོན་སུམ་དུ་མཛད་དེ། </s>
  </p>
  <p id="18">
    <s id="18:1">མིག་བཙུམས་པ་ཙམ་གྱིས་སེམས་ཅན་ཐམས་ཅད་ཀྱི་སེམས་དང་སྤྱོད་པ་དག་རབ་ཏུ་མཁྱེན་ཏོ། །</s>
  </p>
  <p id="19">
    <s id="19:1">ཁྱིམ་བདག་དེ་བཞིན་གཤེགས་པས་དེ་བཞེད་ན་</s>
    <s id="19:2">སེམས་ཅན་ཐམས་ཅད་ལ་ཕན་གདགས་པའི་བློ་ཉེ་བར་བཞག་ནས། </s>
  </p>
  <p id="20">
    <s id="20:1">འཇིག་རྟེན་གྱི་ཁམས་ཁྲག་ཁྲིག་དག་ཏུ་གཤེགས་སོ། །</s>
  </p>
  <p id="21">
    <s id="21:1">གང་པོ་བདག་གི་དགེ་བའི་རྩ་བ་ཡོངས་སུ་གཟུང་བའི་ཕྱིར་དེ་བཞིན་གཤེགས་པ་དེ་ཞལ་ཟས་བཟང་པོ་ལ་ཉེ་བར་སྤྱན་དྲངས་ན་གཤེགས་སམ། </s>
    <s id="21:2">ཁྱིམ་བདག་གལ་ཏེ་ཅུང་ཟད་ཡོངས་སུ་གཏོང་བ་ལྟ་ན་དེ་བཞིན་གཤེགས་པ་དེ་ཞལ་ཟས་གཙང་མ་ལ་སྤྱན་དྲོངས་ཤིག་དང་། </s>
    <s id="21:3">ཁྱོད་ཀྱི་དགེ་བའི་རྩ་བ་ཡོངས་སུ་གཟུང་བའི་ཕྱིར་བཅོམ་ལྡན་འདས་དེ་ཉན་ཐོས་ཀྱི་དགེ་འདུན་དང་བཅས་པར་གཤེགས་སོ། །</s>
  </p>
  <p id="22">
    <s id="22:1">དེ་ནས་ཁྱིམ་བདག་ཕྱྭ་མཁན་གྱིས་ཚེ་དང་ལྡན་པ་གང་པོའི་ལྟར་མཉན་ནས། </s>
  </p>
  <p id="23">
    <s id="23:1">མེ་ཏོག་དང་། ཕྲེང་བ་དང་། བདུག་པ་དག་བླངས་ཏེ། </s>
  </p>
  <p id="24">
    <s id="24:1">ཙན་དན་གྱི་ཁྱམས་དང་། ཁང་སྟེང་དུ་འཛེགས་ནས་མེ་ཏོག་གིས་བརྒྱན། </s>
  </p>
  <p id="25">
    <s id="25:1">སྤོས་ཀྱིས་བྱུགས་ནས། </s>
  </p>
  <p id="26">
    <s id="26:1">བཅོམ་ལྡན་འདས་དེ་ཕྱོགས་གང་ལོགས་ན་བཞུགས་པ་དེར་ཕྱོགས་ནས་གོས་ཕྲག་པ་གཅིག་ཏུ་གཟར་ཏེ། </s>
  </p>
  <p id="27">
    <s id="27:1">པུས་མོ་གཡས་པའི་ལྷ་ང་ས་ལ་བཙུགས་ནས་</s>
    <s id="27:2">ཐལ་མོ་སྦྱར་ཏེ་འདི་སྐད་ཅེས་གསོལ་ཏོ། །</s>
  </p>
  <p id="28">
    <s id="28:1">བཅོམ་ལྡན་འདས་བདག་ལ་ཐུགས་བརྩེ་བ་ཉེ་བར་དགོངས་ཏེ། </s>
  </p>
  <p id="29">
    <s id="29:1">ཞལ་ཟས་བཟང་པོ་དེ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དགེ་སློང་གི་དགེ་འདུན་དང་ཐབས་ཅིག་ཏུ་གཤེགས་པར་ཅི་གནང་། </s>
    <s id="29:2">བཅོམ་ལྡན་<ref folio="F.112.a"/>འདས་རྒྱལ་བུ་རྒྱལ་བྱེད་ཀྱི་ཚལ་ན་བཞུགས་པ། མི་ལས་འདས་པ། ལྷའི་སྙན་རྣམ་པར་དག་པས་ཁམས་ཀྱི་ཁྱིམ་བདག་ཕྱྭ་མཁན་གྱིས་སྤྱན་དྲངས་པ་གསན་ནས་གཤེགས་པར་གནང་ངོ་། །</s>
  </p>
  <p id="30">
    <s id="30:1">དེ་ནས་ཁྱིམ་བདག་ཕྱྭ་མཁན་གྱིས་བཅོམ་ལྡན་འདས་མངོན་པར་སྤྱན་དྲངས་ཏེ། </s>
  </p>
  <p id="31">
    <s id="31:1">བྲན་དང་། ལས་བྱེད་པ་དང་། ཞོ་ཤས་འཚོ་བ་དང་། མཛའ་བཤེས་དང་། ཉེ་དུ་དང་། སྣག་གི་གཉེན་མཚམས་དག་ལ་འདི་སྐད་ཅེས་སྨྲས་སོ། །</s>
  </p>
  <p id="32">
    <s id="32:1">ཁྱེད་ཅག་ཉོན་ཅིག་</s>
    <s id="32:2">ངས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་ཉན་ཐོས་ཀྱི་དགེ་འདུན་དང་བཅས་པར་ཞལ་ཟས་བཟང་པོ་ལ་སྤྱན་དྲངས་ཀྱིས། དེ་ལ་ཁྱེད་ནུས་པ་ཅི་ཡོད་པ་དང་། མཐུ་ཅི་ཡོད་པའི་ལུས་ཀྱིས་ཞལ་ཏ་བྱ་བ་ལ་བརྩོན་པ་དང་ལྡན་པར་གྱིས་ཤིག །</s>
    <s id="32:3">ཁྱིམ་བདག་ཕྱྭ་མཁན་གྱིས་དེ་སྐད་ཅེས་སྨྲས་པ་དང་། </s>
    <s id="32:4">མཛའ་བཤེས་དང་། ཉེ་དུ་དང་། སྣག་གི་གཉེན་མཚམས་དང་། བྲན་ཕོ་དང་། བྲན་མོ་དང་། ལས་བྱེད་པ་དང་། ཞོ་ཤས་འཚོ་བ་དག་གིས་ཁྱིམ་བདག་ཕྱྭ་མཁན་ལ་འདི་སྐད་ཅེས་སྨྲས་སོ། །</s>
  </p>
  <p id="33">
    <s id="33:1">ཁྱིམ་བདག་སྨྱོས་སོ། །</s>
  </p>
  <p id="34">
    <s id="34:1">ཁྱིམ་བདག་གཡེངས་སོ། །</s>
  </p>
  <p id="35">
    <s id="35:1">གང་བཅོམ་ལྡན་འདས་དེ་མ་མཐོང་བར་ཞལ་ཟས་བཟང་པོ་ལ་སྤྱན་འདྲེན་ཏམ། </s>
    <s id="35:2">ཁྱིམ་བདག་ཕྱྭ་མཁན་གྱིས་བཅོམ་ལྡན་འདས་དེ་སྤྱན་འདྲེན་ཏོ་ཞེས་སུ་གསོལ། </s>
  </p>
  <p id="36">
    <s id="36:1">དེ་སྐད་ཅེས་སྨྲས་པ་དང་། </s>
    <s id="36:2">ཁྱིམ་བདག་ཕྱྭ་མཁན་གྱིས་མཛའ་བཤེས་དང་། བློན་པོ་དང་། ཉེ་དུ་དང་། སྣག་གི་གཉེན་མཚམས་དང་། བྲན་ཕོ་དང་། བྲན་མོ་དང་། ལས་བྱེད་པ་དང་། ཞོ་ཤས་འཚོ་བ་དག་ལ་འདི་སྐད་ཅེས་སྨྲས་སོ། །</s>
  </p>
  <p id="37">
    <s id="37:1">གྲོགས་པོ་དག་བཅོམ་ལྡན་འདས་དེ་སངས་རྒྱས་ཀྱི་ཡོན་ཏན་དཔག་ཏུ་མེད་པ་དག་བརྙེས་ཏེ། </s>
  </p>
  <p id="38">
    <s id="38:1">དེས་ན་ངའི་སེམས་མཁྱེན་ནས་གནང་ངོ་། །</s>
  </p>
  <p id="39">
    <s id="39:1">དེ་དག་མགུ་ཞིང་དགའ་ལ་ཡི་རངས་པ་དང་། རབ་ཏུ་དགའ་ཞིང་བདེ་བ་དང་། ཡིད་བདེ་བ་སྐྱེས་ནས་</s>
  </p>
  <p id="40">
    <s id="40:1">དེའི་མཚན་མོ་བཟའ་བ་དང་། བཅའ་བ་བཟང་ཞིང་རབ་ཏུ་མང་པོ་མངོན་པར་ཡང་དག་པར་བྱས་སོ། །</s>
  </p>
  <p id="41">
    <s id="41:1">དེ་ནས་</s>
    <s id="41:2">བཅོམ་ལྡན་འདས་དེ་ཕྱེ་མ་རེད་ཀྱི་དུས་སུ་ནང་དུ་ཡང་དག་འཇོག་ལས་བཞེངས་ནས། </s>
  </p>
  <p id="42">
    <s id="42:1">སྨྱིག་མའི་ལྡུམ་བུའི་<ref folio="F.112.b"/>འཁོར་གྱི་ཁྱམས་ག་ལ་བ་དེར་གཤེགས་སོ། །</s>
  </p>
  <p id="43">
    <s id="43:1">དེའི་ཚེ་སྨྱིག་མའི་ལྡུམ་བུའི་འཁོར་གྱི་ཁྱམས་ན། </s>
  </p>
  <p id="44">
    <s id="44:1">ཚེ་དང་ལྡན་པ་ཀུན་དགའ་བོ་དང་། དགེ་སློང་རབ་ཏུ་མང་པོ་དག་དང་ལྷན་ཅིག་ཏུ་འདུས་ནས་འཁོད་པར་གྱུར་ཏོ། །</s>
  </p>
  <p id="45">
    <s id="45:1">དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། </s>
    <s id="45:2">ཀུན་དགའ་བོ་སོང་ལ་མཉན་ཡོད་ཀྱི་གྲོང་ཁྱེར་ཆེན་པོ་ན་དགེ་སློང་ཉེ་བར་གནས་ཤིང་འཁོད་པ་ཇི་སྙེད་པ་དེ་དག་ཐམས་ཅད་རིམ་གྲོའི་གནས་སུ་འདུས་ནས་</s>
  </p>
  <p id="46">
    <s id="46:1">ང་ལ་སྦྲོན་ཅིག །</s>
  </p>
  <p id="47">
    <s id="47:1">ཚེ་དང་ལྡན་པ་ཀུན་དགའ་བོས་དེ་ལྟར་འཚལ་ཞེས་བཅོམ་ལྡན་འདས་ཀྱི་ལྟར་མཉན་ནས། </s>
  </p>
  <p id="48">
    <s id="48:1">མཉན་ཡོད་ཀྱི་གྲོང་ཁྱེར་ཆེན་པོ་ན་དགེ་སློང་ཉེ་བར་གནས་ཤིང་འཁོད་པ་ཇི་སྙེད་པ་དེ་དག་ཐམས་ཅད་རིམ་གྲོའི་གནས་སུ་འདུས་ནས། </s>
  </p>
  <p id="49">
    <s id="49:1">བཅོམ་ལྡན་འདས་ག་ལ་བཞུགས་པ་དེར་སོང་སྟེ་ཕྱིན་ནས། </s>
  </p>
  <p id="50">
    <s id="50:1">བཅོམ་ལྡན་འདས་ལ་གསོལ་པ། </s>
    <s id="50:2">བཅོམ་ལྡན་འདས་མཉན་ཡོད་ཀྱི་གྲོང་ཁྱེར་ཆེན་པོ་ན་དགེ་སློང་ཉེ་བར་གནས་ཤིང་མཆིས་པ་དེ་དག་ཐམས་ཅད་རིམ་གྲོའི་གནས་སུ་འདུས་ལགས་ཏེ། </s>
  </p>
  <p id="51">
    <s id="51:1">བཅོམ་ལྡན་འདས་དེའི་དུས་ལ་དབབ་ལགས་སོ། །</s>
    <s id="51:2">དེ་ནས་བཅོམ་ལྡན་འདས་རིམ་གྲོའི་གནས་ག་ལ་བ་དེར་གཤེགས་ནས་གདན་བཅས་པ་དེ་ལ་བཞུགས་སོ། །</s>
  </p>
  <p id="52">
    <s id="52:1">དེ་ནས་བཅོམ་ལྡན་འདས་ཀྱིས་དགེ་སློང་དེ་དག་ལ་བཀའ་སྩལ་པ། </s>
    <s id="52:2">དགེ་སློང་དག་གྲོང་ཁྱེར་ཆེན་པོ་དགེ་བའི་ཕ་རོལ་འགྲོ་ན། </s>
  </p>
  <p id="53">
    <s id="53:1">ཁྱིམ་བདག་ཕྱྭ་མཁན་གྱིས་སངས་རྒྱས་དང་དགེ་སློང་གི་དགེ་འདུན་ལ་སོགས་པ་མངོན་པར་སྤྱན་དྲངས་ཏེ། </s>
  </p>
  <p id="54">
    <s id="54:1">དེ་ངས་གནང་གིས་དེའི་ཕྱིར་དགེ་སློང་གང་དག་རྫུ་འཕྲུལ་དང་ལྡན་པ་དེ་དག་གིས་ཚུལ་ཤིང་ལོང་ཤིག །</s>
    <s id="54:2">དེའི་ཚེ་ན་དེར་དགེ་སློང་ལྔ་བརྒྱའི་དགེ་སློང་གི་དགེ་འདུན་གང་དག་གིས་ཚུལ་ཤིང་བླངས་སོ། །</s>
  </p>
  <p id="55">
    <s id="55:1">དེ་ནས་བཅོམ་ལྡན་འདས་ཀྱིས་དགེ་སློང་དག་ལ་བཀའ་སྩལ་པ། </s>
    <s id="55:2">དགེ་སློང་དག་རྫུ་འཕྲུལ་གྱི་འཕྲུལ་བ་རྣམ་པ་སྣ་ཚོགས་དག་གིས་སེམས་ཅན་དག་ཡང་དག་པར་དགའ་བར་བྱ་བའི་ཕྱིར། ནམ་མཁའི་ལམ་ལས་འདོང་བར་གྱིས་ཤིག །</s>
    <s id="55:3">བཅོམ་ལྡན་འདས་ལེགས་སོ་ཞེས་གསོལ་ཏེ</s>
  </p>
  <p id="56">
    <s id="56:1">དགེ་སློང་དེ་དག་བཅོམ་ལྡན་འདས་ཀྱི་ལྟར་མཉན་ཏོ། །</s>
  </p>
  <p id="57">
    <s id="57:1">དེ་ནས་</s>
    <s id="57:2">བཅོམ་ལྡན་འདས་དེའི་མཚན་མོ་འདས་ནས་ནང་པར་སྔར་སྨད་གཡོགས་དང་། ཆོས་གོས་གསོལ། </s>
  </p>
  <p id="58">
    <s id="58:1"><ref folio="F.113.a"/>ལྷུང་བཟེད་བསྣམས་ཏེ་</s>
    <s id="58:2">རྒྱལ་བུ་རྒྱལ་བྱེད་ཀྱི་ཚལ་ནས་ནམ་མཁའ་ལ་མངོན་པར་འཕགས་ཏེ། </s>
  </p>
  <p id="59">
    <s id="59:1">གྲོང་ཁྱེར་ཆེན་པོ་དགེ་བའི་ཕ་རོལ་འགྲོག་ལ་བ་དེར་གཤེགས་སོ། །</s>
  </p>
  <p id="60">
    <s id="60:1">ཚེ་དང་ལྡན་པ་ཤིང་ཤུན་ཅན་རྒྱལ་པོའི་ཁབ་ན་དྲང་སྲོང་གི་རི་ངོས་ལ་སྦ་དང་། ཤིང་པིབ་པ་ལ་སྐྱེ་བ་ན་འདུག་ལ། </s>
    <s id="60:2">ནམ་གྱི་ཆ་སྟོད་དང་ཆ་སྨད་ལ་མི་ཉལ་བར་རྣལ་འབྱོར་ལ་བརྩོན་ཏེ</s>
  </p>
  <p id="61">
    <s id="61:1">བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དག་བསྒོམ་པའི་རྣལ་འབྱོར་ལ་རྗེས་སུ་བརྩོན་ཞིང་། ཞི་གནས་དང་ལྷག་མཐོང་ལ་མངོན་པར་བརྩོན་པ་འཆག་ཅིང་འགྲོ་བ་དེས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་ཐབས་ཅིག་ཏུ་ནམ་མཁའི་ལམ་ནས་གཤེགས་པ་མཐོང་སྟེ</s>
  </p>
  <p id="62">
    <s id="62:1">འདི་ལྟ་སྟེ་དཔེར་ན། ངང་པའི་རྒྱལ་པོ་ལྟར་མཐོང་ནས། </s>
  </p>
  <p id="63">
    <s id="63:1">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། </s>
  </p>
  <p id="64">
    <s id="64:1">བཅོམ་ལྡན་འདས་ལ་ཕྱག་འཚལ་ཞིང་འདུག་གོ། །</s>
  </p>
  <p id="65">
    <s id="65:1">དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཤིང་ཤུན་ཅན་ལ་བཀའ་སྩལ་པ། </s>
    <s id="65:2">ཤིང་ཤུན་ཅན་ཚུར་ཤོག །</s>
  </p>
  <p id="66">
    <s id="66:1">དེ་ནས་ཚེ་དང་ལྡན་པ་ཤིང་ཤུན་ཅན་བཅོམ་ལྡན་འདས་ཀྱིས་བཀའ་སྩལ་བར་རིག་ནས། </s>
  </p>
  <p id="67">
    <s id="67:1">ལུས་དང་སྲོག་ལ་མ་བལྟས་པར་ངམ་གྲོག་དང་གཡང་ས་དེ་ལ་བདག་ཉིད་མཆོངས་སོ། །</s>
  </p>
  <p id="68">
    <s id="68:1">དེ་བར་སྣང་ལ་སོང་མ་ཐག་ཏུ་མངོན་པར་ཤེས་པ་དྲུག་མངོན་སུམ་དུ་བྱས་པར་གྱུར་ཏོ། །</s>
  </p>
  <p id="69">
    <s id="69:1">དེ་ནས་བཅོམ་ལྡན་འདས་དང་། ཤིང་ཤུན་ཅན་དང་། དགྲ་བཅོམ་པ་ལྔ་བརྒྱ་ཚང་བར་ཐབས་ཅིག་ཏུ་གྲོང་ཁྱེར་ཆེན་པོ་དགེ་བའི་ཕ་རོལ་འགྲོ་ག་ལ་བ་དེར་གཤེགས་སོ། །</s>
  </p>
  <p id="70">
    <s id="70:1">དེ་ནས་དགེ་སློང་དེ་དག་རྫུ་འཕྲུལ་གྱི་འཕྲུལ་པ་རྣམ་པ་སྣ་ཚོགས་དག་གིས་ཙན་དན་གྱི་ཁྱམས་དང་། ཁང་དེར་མངོན་པར་ཞུགས་ཏེ། </s>
  </p>
  <p id="71">
    <s id="71:1">ལ་ལ་ནི་སེང་གེའི་གཟུགས། ལ་ལ་ནི་སྟག་གི་གཟུགས། ལ་ལ་ནི་གླང་པོ་ཆེའི་གཟུགས། ལ་ལ་ནི་རྟའི་གཟུགས། ལ་ལ་ནི་ཁྱུ་མཆོག་གི་གཟུགས། ལ་ལ་ནི་ཀླུའི་གཟུགས། ལ་ལ་ནི་ནམ་མཁའ་ལྡིང་གི་རྒྱལ་པོའི་གཟུགས། ལ་ལ་ནི་འཁོར་ལོས་སྒྱུར་བའི་རྒྱལ་པོའི་གཟུགས། ལ་ལ་ནི་བློན་པོའི་གཟུགས། ལ་ལ་ནི་དགེ་སློང་རང་གི་གཟུགས། </s>
    <s id="71:2">ལ་ལ་ནི་ལུས་ལས་འོད་སྔོན་པོ་དག་རབ་ཏུ་འབྱིན། </s>
  </p>
  <p id="72">
    <s id="72:1">ལ་ལ་<ref folio="F.113.b"/>ནི་དམར་པོ་དང་། ལ་ལ་ནི་དཀར་པོ་དང་། ལ་ལ་ནི་ལུས་ལས་འོད་བཙོད་ཁ་དག་རབ་ཏུ་འབྱིན། </s>
  </p>
  <p id="73">
    <s id="73:1">ལ་ལ་ནི་ཆར་འབེབས། </s>
  </p>
  <p id="74">
    <s id="74:1">ལ་ལ་ནི་རླུང་རབ་ཏུ་གཏོང་། </s>
  </p>
  <p id="75">
    <s id="75:1">ལ་ལ་ནི་ནོར་གྱི་ཆར་རབ་ཏུ་འབེབས། </s>
  </p>
  <p id="76">
    <s id="76:1">ལ་ལ་ནི་གསེར་གྱི་ཆར་རབ་ཏུ་འབེབས། </s>
  </p>
  <p id="77">
    <s id="77:1">ལ་ལ་ནི་དངུལ་གྱི་ཆར་རབ་ཏུ་འབེབས། </s>
  </p>
  <p id="78">
    <s id="78:1">ལ་ལ་ནི་སྤོས་ཆུའི་ཆར་རབ་ཏུ་འབེབས། </s>
  </p>
  <p id="79">
    <s id="79:1">ལ་ལ་ནི་སེར་བུ་བསིལ་བ་རབ་ཏུ་གཏོང་། </s>
  </p>
  <p id="80">
    <s id="80:1">ལ་ལ་ནི་ཕྲག་པ་ས་ལ་ཁྱེར། </s>
  </p>
  <p id="81">
    <s id="81:1">ལ་ལ་ནི་རྒྱ་མཚོ་ཆེན་པོར་ཆུ་འབེབས་པ་ཁྱེར། </s>
  </p>
  <p id="82">
    <s id="82:1">ལ་ལ་ནི་ཤིང་རྟ་ལ་ཞོན། </s>
  </p>
  <p id="83">
    <s id="83:1">ལ་ལ་ནི་གླང་པོ་ཆེའི་ཤིང་རྟ་ལ་ཞོན། </s>
  </p>
  <p id="84">
    <s id="84:1">ལ་ལ་ནི་རྟའི་ཤིང་རྟ་ལ་ཞོན། </s>
  </p>
  <p id="85">
    <s id="85:1">ལ་ལས་ནི་ཀླུའི་ཤིང་རྟ་མངོན་པར་སྤྲུལ། </s>
  </p>
  <p id="86">
    <s id="86:1">ལ་ལས་ནི་གྲུལ་བུམ་གྱི་ཤིང་རྟ་མངོན་པར་སྤྲུལ། </s>
  </p>
  <p id="87">
    <s id="87:1">ལ་ལས་ནི་གནོད་སྦྱིན་གྱི་ཤིང་རྟ་མངོན་པར་སྤྲུལ། </s>
  </p>
  <p id="88">
    <s id="88:1">ལ་ལས་ནི་དྲི་ཟའི་ཤིང་རྟ་མངོན་པར་སྤྲུལ། </s>
  </p>
  <p id="89">
    <s id="89:1">ལ་ལས་ནི་ཆོ་འཕྲུལ་དག་ཟུང་དུ་སྤྲུལ། </s>
  </p>
  <p id="90">
    <s id="90:1">ལ་ལས་ནི་བདག་ལུས་ལས་མེ་འབར། </s>
  </p>
  <p id="91">
    <s id="91:1">ལ་ལས་ནི་བདག་གི་ལུས་ལས་ཆུ་འཛག་སྟེ། </s>
  </p>
  <p id="92">
    <s id="92:1">དེ་དག་ལ་སོགས་པ་རྫུ་འཕྲུལ་གྱི་འཕྲུལ་པ་རྣམ་པ་སྣ་ཚོགས་གཞན་དག་གིས་ཀྱང་ཙན་དན་གྱི་ཁྱམས་དང་། ཁང་མངོན་པར་ཞུགས་སོ། །</s>
  </p>
  <p id="93">
    <s id="93:1">བཅོམ་ལྡན་འདས་ནི་བདག་ཉིད་ཀྱི་དངོས་པོ་བཟུང་བས་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ནི་ཡང་དག་པར་བརྒྱན། </s>
  </p>
  <p id="94">
    <s id="94:1">དཔེ་བྱད་བཟང་པོ་བརྒྱད་ཅུས་ནི་རྣམ་པར་སྤྲས། </s>
    <s id="94:2">མཛེས་ཤིང་དང་བ་དང་། དབང་པོ་ནི་ཞི། </s>
  </p>
  <p id="95">
    <s id="95:1">ཐུགས་ནི་ཞི། </s>
  </p>
  <p id="96">
    <s id="96:1">དུལ་བ་དང་། ཞི་གནས་དམ་པ་ནི་བརྙེས། </s>
    <s id="96:2">དུལ་བ་དང་། ཞི་གནས་མཆོག་གི་ཕ་རོལ་ཏུ་ནི་ཕྱིན། </s>
  </p>
  <p id="97">
    <s id="97:1">མི་མཇེད་ཀྱི་བདག་པོ་ཚངས་པ་དང་། ལྷའི་དབང་པོ་བརྒྱ་བྱིན་དང་། རྒྱལ་པོ་ཆེན་པོ་བཞི་དང་། གནས་གཙང་མའི་རིས་ཀྱི་ལྷའི་བུ་སྟོང་དག་གིས་ནི་ཕྱག་བྱས། </s>
  </p>
  <p id="98">
    <s id="98:1">བདུད་རྩིའི་ཆར་གྱི་རྒྱུན་རབ་ཏུ་འབེབས་ཤིང་མཆོད་པ་དང་། མེ་ཏོག་མན་དཱ་ར་བའི་ཆར་འབེབས་ཤིང་། ཙན་དན་གྱི་ཁྱམས་དང་ཁང་མངོན་པར་གཤེགས་ཏེ། </s>
  </p>
  <p id="99">
    <s id="99:1">དེ་ལྟ་བས་ན། བཅོམ་ལྡན་འདས་ཉན་ཐོས་ཀྱི་དགེ་འདུན་དང་ཐབས་ཅིག་ཏུ་སེམས་ཅན་དག་ཡང་དག་པར་དགའ་བར་མཛད་ཅིང་། </s>
    <s id="99:2">ཙན་དན་གྱི་ཁྱམས་དང་ཁང་མངོན་པར་གཤེགས་སོ། །</s>
  </p>
  <p id="100">
    <s id="100:1">དགེ་བའི་ཕ་རོལ་འགྲོའི་བྲམ་ཟེ་དང་། ཁྱིམ་<ref folio="F.114.a"/>བདག་གིས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་ཐབས་ཅིག་ཏུ་བར་སྣང་ལས་གཤེགས་པ་མཐོང་སྟེ། </s>
  </p>
  <p id="101">
    <s id="101:1">འདི་ལྟ་སྟེ་དཔེར་ན། ངང་པའི་རྒྱལ་པོ་ཆེན་པོ་ལྟ་བུར་མཐོང་ནས། </s>
  </p>
  <p id="102">
    <s id="102:1">སྲོག་ཆགས་ཁྲི་དག་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་ཏེ་རྣམ་པར་དག་གོ། །</s>
  </p>
  <p id="103">
    <s id="103:1">གང་དག་སྔོན་གྱི་སངས་རྒྱས་བཅོམ་ལྡན་འདས་རྣམས་ལ་སྤྱད་པའི་སྲོག་ཆགས་ཁྲི་དག་གིས་ནི། བཅོམ་ལྡན་འདས་ཀྱི་རྫུ་འཕྲུལ་གྱི་ཆོ་འཕྲུལ་མཐོང་ནས། </s>
  </p>
  <p id="104">
    <s id="104:1">བྱང་ཆུབ་ཏུ་སེམས་བསྐྱེད་དེ། </s>
  </p>
  <p id="105">
    <s id="105:1">དེ་དག་བྱང་ཆུབ་ཏུ་སེམས་བསྐྱེད་མ་ཐག་ཏུ་མི་སྐྱེ་བའི་ཆོས་ལ་བཟོད་པ་ཐོབ་བོ། །</s>
    <s id="105:2">སྔོན་སེམས་མ་བསྐྱེད་པའི་སྲོག་ཆགས་ཁྲི་དག་གིས་ནི་བྱང་ཆུབ་ཏུ་སེམས་བསྐྱེད་དོ། །</s>
  </p>
  <p id="106">
    <s id="106:1">ཉན་ཐོས་དག་གིས་འདུལ་བའི་སྲོག་ཆགས་བརྒྱད་ཁྲི་དག་ནི་ཉན་ཐོས་ཀྱི་རྫུ་འཕྲུལ་མཐོང་ནས་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་ཏེ་རྣམ་པར་དག་གོ། །</s>
  </p>
  <p id="107">
    <s id="107:1">ལྷའི་བུ་ཁྲི་དག་གིས་ནི་བཅོམ་ལྡན་འདས་ཀྱི་རྫུ་འཕྲུལ་མཐོང་ནས། </s>
  </p>
  <p id="108">
    <s id="108:1">ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་ཏེ་རྣམ་པར་དག་གོ། །</s>
  </p>
  <p id="109">
    <s id="109:1">གཟུགས་ན་སྤྱོད་པའི་ལྷའི་བུ་ཁྲི་དག་གིས་ནི། ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་ཏེ་རྣམ་པར་དག་པ་ནས། </s>
  </p>
  <p id="110">
    <s id="110:1">ཕྱིར་མི་འོང་བའི་འབྲས་བུ་ཐོབ་པའི་བར་དུ་གྱུར་ཏོ། །</s>
  </p>
  <p id="111">
    <s id="111:1">དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་དྲི་ཟའི་རྒྱལ་པོའི་བུ་གཙུག་ཕུད་ལྔ་པ་ལ་སྨྲས་པ། </s>
    <s id="111:2">གཙུག་ཕུད་ལྔ་པ་དེ་བཞིན་གཤེགས་པ་ལ་བཀུར་སྟི་གྱིས་ཤིག །</s>
    <s id="111:3">དྲི་ཟའི་རྒྱལ་པོའི་བུ་གཙུག་ཕུད་ལྔ་པས་དེ་ལྟར་འཚལ་ལོ་ཞེས་</s>
    <s id="111:4">ལྷ་རྣམས་ཀྱི་དབང་པོ་བརྒྱ་བྱིན་གྱི་ལྟར་མཉན་ཏེ</s>
  </p>
  <p id="112">
    <s id="112:1">དྲི་ཟ་ས་ཡ་ཕྲག་དྲུག་དག་དང་ལྷན་ཅིག་ཏུ་རྒྱུད་ཀྱི་དབྱངས་དང་། གླུའི་དབྱངས་ཀྱིས་དེ་བཞིན་གཤེགས་པ་ལ་བཀུར་སྟི་བྱེད་དོ། །</s>
  </p>
  <p id="113">
    <s id="113:1">རོལ་མོའི་སྒྲ་དང་གླུ་སྒྲ་དེ་དག་གིས་རྒྱ་མཚོ་ཆེན་པོའི་ཀླུའི་རྒྱལ་པོ་དེ་དག་རབ་ཏུ་དགའ་ཞིང་བདེ་བ་དང་ཡིད་བདེ་བ་སྐྱེས་ནས་རང་རང་གི་གནས་ནས་བྱུང་ངོ་། །</s>
  </p>
  <p id="114">
    <s id="114:1">དེ་དག་བྱུང་བས་རྒྱ་མཚོ་ཆེན་པོ་ན་འབྱུང་པོ་ཆེན་པོ་དག་གི་གནས་རྣམ་པར་འཁྲུགས་སོ། །</s>
  </p>
  <p id="115">
    <s id="115:1">ཀླུའི་རྒྱལ་པོ་མཛེས་པ་ལ་སོགས་པ་ཀླུ་དུང་ཕྱུར་ཕྲག་བརྒྱད་དག་བཅོམ་ལྡན་འདས་ལ་བལྟ་བའི་ཕྱིར་རྒྱ་མཚོ་ཆེན་པོ་ནས་<ref folio="F.114.b"/>བསྐྱོད་དོ། །</s>
  </p>
  <p id="116">
    <s id="116:1">ཀླུའི་རྒྱལ་པོ་ལྷ་མཛེས་ལ་སོགས་པ་ཀླུ་དུང་ཕྱུར་ཕྲག་དགུ་དག་བཅོམ་ལྡན་འདས་ལ་བལྟ་བ་དང་། ཕྱག་བྱ་བ་དང་། བསྙེན་བཀུར་བྱ་བའི་ཕྱིར་བསྐྱོད་དོ། །</s>
  </p>
  <p id="117">
    <s id="117:1">ཀླུའི་རྒྱལ་པོ་རྒྱ་མཚོ་ལ་པ་ཀླུ་དུང་ཕྱུར་ཕྲག་དགུ་དག་བཅོམ་ལྡན་འདས་བལྟ་བའི་ཕྱིར་རྒྱ་མཚོ་ཆེན་པོ་ནས་བསྐྱོད་དོ། །</s>
  </p>
  <p id="118">
    <s id="118:1">ཀླུའི་རྒྱལ་པོ་གསེར་གཙུག་ལ་སོགས་པ་ཀླུ་དུང་ཕྱུར་ཕྲག་དགུ་དག་བཅོམ་ལྡན་འདས་བལྟ་བའི་ཕྱིར་བསྐྱོད་དོ། །</s>
  </p>
  <p id="119">
    <s id="119:1">ཀླུའི་རྒྱལ་པོ་ཨུད་པ་ལ་མིག་ལ་སོགས་པ་ཀླུ་དུང་ཕྱུར་ཕྲག་དགུ་དག་བཅོམ་ལྡན་འདས་བལྟ་བའི་ཕྱིར་བསྐྱོད་དོ། །</s>
  </p>
  <p id="120">
    <s id="120:1">ཀླུའི་རྒྱལ་པོ་དགའ་བོ་ལ་སོགས་པ་ཀླུ་དུང་ཕྱུར་ཕྲག་དགུ་ནས། </s>
  </p>
  <p id="121">
    <s id="121:1">དེ་བཞིན་དུ་སྦྱར་ཏེ་ཐམས་ཅད་ལ་ཡང་བྱའོ། །</s>
  </p>
  <p id="122">
    <s id="122:1">ཀླུའི་རྒྱལ་པོ་ཉེ་དགའ་ལ་སོགས་པ་ཀླུ་དུང་ཕྱུར་ཕྲག་དགུ་དང་། ཀླུའི་རྒྱལ་པོ་མ་དྲོས་པ་ལ་སོགས་པ་ཀླུ་དུང་ཕྱུར་ཕྲག་དགུ་དང་། ཀླུའི་རྒྱལ་པོ་ཨེ་ལའི་རཱ་བ་ཎ་ལ་པ་ཀླུ་དུང་ཕྱུར་ཕྲག་དགུ་དང་། ཀླུའི་རྒྱལ་པོ་ཆིབ་པའི་བུ་ལ་སོགས་པ་ཀླུ་དུང་ཕྱུར་ཕྲག་དགུ་དང་། ཀླུའི་རྒྱལ་པོ་མིག་ནག་པ་ལ་སོགས་པ་ཀླུ་དུང་ཕྱུར་ཕྲག་དགུ་དང་། ཀླུའི་རྒྱལ་པོ་གཽ་ཏ་མ་ལ་སོགས་པ་ཀླུ་དུང་ཕྱུར་ཕྲག་དགུ་དང་། ཀླུའི་རྒྱལ་པོ་ཀམ་པ་ལ་ལ་སོགས་པ་ཀླུ་དུང་ཕྱུར་ཕྲག་དགུ་དང་། ཀླུའི་རྒྱལ་པོ་ཡུལ་འཁོར་སྲུང་ལ་སོགས་པ་ཀླུ་དུང་ཕྱུར་ཕྲག་དགུ་དང་། ཀླུའི་རྒྱལ་པོ་མགྲིན་སྔོན་ལ་སོགས་པ་ཀླུ་དུང་ཕྱུར་ཕྲག་དགུ་དང་། ཀླུའི་རྒྱལ་པོ་གསེར་མགྲིན་ལ་སོགས་པ་ཀླུ་དུང་ཕྱུར་ཕྲག་དགུ་དང་། ཀླུའི་རྒྱལ་པོ་འཇིགས་སྒྲོས་ལ་པ་ཀླུ་དུང་ཕྱུར་ཕྲག་དགུ་དང་། ཀླུའི་རྒྱལ་པོ་གཟི་ཅན་ལ་སོགས་པ་ཀླུ་དུང་ཕྱུར་ཕྲག་དགུ་དང་། ཀླུའི་རྒྱལ་པོ་རྣམ་པར་སྣང་བྱེད་ལ་སོགས་པ་ཀླུ་དུང་ཕྱུར་ཕྲག་དགུ་དང་། ཀླུའི་རྒྱལ་པོ་རྡུལ་བྲལ་ལ་པ་ཀླུ་དུང་ཕྱུར་ཕྲག་དགུ་ནས། </s>
  </p>
  <p id="123">
    <s id="123:1">དེ་བཞིན་དུ་སྦྱར་ཏེ། </s>
  </p>
  <p id="124">
    <s id="124:1">ཀླུའི་རྒྱལ་པོ་འོད་ཆེན་ལ་སོགས་པ་དང་། ཀླུའི་རྒྱལ་པོ་རབ་ཏུ་གདུང་བྱེད་ལ་སོགས་པ་དང་། ཀླུའི་རྒྱལ་པོ་སྟོབས་ཆེན་ལ་སོགས་པ་དང་། ཀླུའི་རྒྱལ་པོ་སྤྲིན་ཆེན་ལ་སོགས་པ་དང་། ཀླུའི་རྒྱལ་པོ་ཟླ་ཆེན་ལ་སོགས་པ་ཀླུ་དུང་ཕྱུར་ཕྲག་དགུ་དང་། རླུང་ཡང་དག་པར་སྟོན་པ་ལ་སོགས་པ་ཀླུ་དུང་<ref folio="F.115.a"/>ཕྱུར་ཕྲག་དགུ་དང་། ཀླུའི་རྒྱལ་པོ་ཤུགས་འཛིན་ལ་སོགས་པ་ཀླུ་དུང་ཕྱུར་ཕྲག་དགུ་དང་། ཀླུའི་རྒྱལ་པོ་སྤྲིན་ཆེན་ལ་སོགས་པ་དང་། ཀླུའི་རྒྱལ་པོ་རབ་ཏུ་གདུལ་དཀའ་ལ་སོགས་པ་དང་། ཀླུའི་རྒྱལ་པོ་ཐམས་ཅད་མེ་ལོང་ཞེས་བྱ་བ་ཀླུ་དུང་ཕྱུར་ཕྲག་དགུ་དང་། ཀླུའི་རྒྱལ་པོ་ཆར་ཆེན་སྤྱོད་ལ་སོགས་པ་ཀླུ་དུང་ཕྱུར་ཕྲག་དགུ་དག །</s>
  </p>
  <p id="125">
    <s id="125:1">བཅོམ་ལྡན་འདས་ལ་བལྟ་བའི་ཕྱིར། རྒྱ་མཚོ་ཆེན་པོ་ནས་བསྐྱོད་དོ། །</s>
  </p>
  <p id="126">
    <s id="126:1">དེ་དག་ལ་སོགས་པ་ཀླུ་བྱེ་བ་ཁྲག་ཁྲིག་བརྒྱ་སྟོང་དཔག་ཏུ་མེད་པ་གཞན་དག་དང་། འཁོར་དུང་ཕྱུར་ཕྲག་དགུ་དག་བཅོམ་ལྡན་འདས་ལ་བལྟ་བའི་ཕྱིར་རྒྱ་མཚོ་ཆེན་པོ་ནས་བསྐྱོད་དོ། །</s>
  </p>
  <p id="127">
    <s id="127:1">དེ་དག་གིས་རྒྱ་མཚོ་ཆེན་པོ་དཀྲུགས་སོ། །</s>
  </p>
  <p id="128">
    <s id="128:1">དགེ་སློང་དེ་དག་གིས་ཀྱང་གྲོང་ཁྱེར་དང་། གྲོང་རྡལ་དང་། ཚོང་འདུས་དང་། རི་འོར་ས་དང་བཅས་པ་དཀྲུགས་སོ། །</s>
  </p>
  <p id="129">
    <s id="129:1">དེ་ནས་ས་རྣམ་པ་དུ་མར་གཡོས། </s>
  </p>
  <p id="130">
    <s id="130:1">རབ་ཏུ་གཡོས། ཀུན་ཏུ་རབ་ཏུ་གཡོས། འགུལ་རབ་ཏུ་འགུལ། ཀུན་ཏུ་རབ་ཏུ་འགུལ། ལྡེག་རབ་ཏུ་ལྡེག །ཀུན་ཏུ་རབ་ཏུ་ལྡེག་གོ། །</s>
  </p>
  <p id="131">
    <s id="131:1">དེ་ནས་ཁྱིམ་བདག་ཕྱྭ་མཁན་གྱིས་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་བཟའ་བ་དང་། བཅའ་བ་དང་། མྱང་བ་བཟང་ཞིང་རབ་ཏུ་མང་པོ་རང་གི་ལག་གིས་ཡང་དག་པར་ཚིམ་པར་བྱས་ཤིང་ཡང་དག་པར་བྲིམས་སོ། །</s>
  </p>
  <p id="132">
    <s id="132:1">དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། </s>
    <s id="132:2">དགེ་སློང་དག་སུའི་བསོད་སྙོམས་ཀྱང་ཡོངས་སུ་བཟའ་བར་མི་བྱ་སྟེ། </s>
  </p>
  <p id="133">
    <s id="133:1">གྲོང་ཁྱེར་ཆེན་པོ་དགེ་བའི་ཕ་རོལ་འགྲོ་བ་འདི་ཀླུ་དཀྲུགས་པ་དག་གིས་གྲོང་ཁྱེར་མ་རུང་བར་བྱས་ས་རེ། </s>
    <s id="133:2">དེ་ནས་བཅོམ་ལྡན་འདས་བསོད་སྙོམས་བཞེས་ནས་ནམ་མཁའ་ལ་མངོན་པར་འཕགས་ཏེ། </s>
  </p>
  <p id="134">
    <s id="134:1">འདི་ལྟ་སྟེ་དཔེར་ན། ངང་པའི་རྒྱལ་པོ་ཆེན་པོ་བཞིན་ནོ། །</s>
  </p>
  <p id="135">
    <s id="135:1">དེ་ནས་བཅོམ་ལྡན་འདས་ཀྱིས་དགེ་སློང་གི་དགེ་འདུན་ཕྱིར་བཀྱེ་ནས་གནས་སུ་སྤྲུལ་པ་བརྒྱ་སྟོང་ཕྲག་དཔག་ཏུ་མེད་པ་དག་མངོན་པར་སྤྲུལ་ཏོ། །</s>
  </p>
  <p id="136">
    <s id="136:1">དེར་ཀླུའི་རྒྱལ་པོ་གང་དག་བཅོམ་ལྡན་འདས་བལྟ་བར་འདོད་པ་དེ་དག་ལ་དེ་བཞིན་གཤེགས་པའི་སྤྲུལ་པ་མངོན་པར་སྤྲུལ་ཏོ། །</s>
  </p>
  <p id="137">
    <s id="137:1">ཀླུའི་རྒྱལ་པོ་གང་དག་བཅོམ་ལྡན་འདས་ལ་མ་དད་ཅིང་བལྟ་བར་མི་<ref folio="F.115.b"/>འདོད་པ་དེ་དག་ཡོངས་སུ་སྨིན་པར་བྱ་བའི་དོན་དུ་འོད་ཟེར་བྱེ་བ་ཁྲག་ཁྲིག་བརྒྱ་སྟོང་ཕྲག་དཔག་ཏུ་མེད་པ་དག་མངོན་པར་སྤྲུལ་ཏོ། །</s>
  </p>
  <p id="138">
    <s id="138:1">དེར་ཀླུ་བྱེ་བ་ཁྲག་ཁྲིག་བརྒྱ་སྟོང་ཕྲག་དཔག་ཏུ་མེད་པ་དག་མི་སྐྱེ་བའི་ཆོས་ལ་བཟོད་པ་ཐོབ་བོ། །ཀླུ་བྱེ་བ་ཁྲག་ཁྲིག་དཔག་ཏུ་མེད་པ་དག་ནི་སངས་རྒྱས་ལ་དད་པ་སྐྱེས་སོ། །</s>
  </p>
  <p id="139">
    <s id="139:1">དེ་དག་དད་པ་ཐོབ་མ་ཐག་ཏུ་ཀླུའི་སྐྱེ་གནས་དེ་ནས་ཤི་སྟེ། </s>
  </p>
  <p id="140">
    <s id="140:1">བདེ་འགྲོ་མཐོ་རིས་ཀྱི་འཇིག་རྟེན་དུ་སྐྱེས་སོ། །</s>
  </p>
  <p id="141">
    <s id="141:1">དེ་ནས་བཅོམ་ལྡན་འདས་ཀྱིས་ཀླུ་བྱེ་བ་ཁྲག་ཁྲིག་དཔག་ཏུ་མེད་པ་དེ་དག་བཏུལ་ནས་བསོད་སྙོམས་བཞེས་ཏེ་བར་སྣང་ལ་གཤེགས་སོ། །</s>
  </p>
  <p id="142">
    <s id="142:1">དེའི་ཚེ་ན་ཡུལ་ལག་མཐིལ་ལྟར་མཉམ་པ་ན་དཀའ་ཐུབ་ཅན་མེས་བྱིན་ཞེས་བྱ་བ་ཞིག་གནས་ཏེ། </s>
  </p>
  <p id="143">
    <s id="143:1">དེ་ནས་</s>
    <s id="143:2">བཅོམ་ལྡན་འདས་ནམ་མཁའི་བར་སྣང་ལས་གཤེགས་པ་མཐོང་ངོ་། །</s>
  </p>
  <p id="144">
    <s id="144:1">དེ་མཐོང་ནས་ཀྱང་བཅོམ་ལྡན་འདས་ལ་ཤིན་ཏུ་གུས་པ་བསྐྱེད་ནས། </s>
  </p>
  <p id="145">
    <s id="145:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
  </p>
  <p id="146">
    <s id="146:1">བཅོམ་ལྡན་འདས་བདག་ལ་མཚན་མའི་རྣམ་པ་དེ་བཞིན་དུ་མཛད་དུ་གསོལ། </s>
  </p>
  <p id="147">
    <s id="147:1">གང་བདག་གི་གནས་འདིར་བཞུགས་ན་མཆོད་པར་བགྱིའོ། །</s>
  </p>
  <p id="148">
    <s id="148:1">དེ་ནས་</s>
    <s id="148:2">བཅོམ་ལྡན་འདས་ཀྱིས་རལ་པ་ཅན་མེས་བྱིན་གྱི་བསམ་པ་ཐུགས་སུ་ཆུད་ནས། </s>
  </p>
  <p id="149">
    <s id="149:1">སྐྱེ་བོ་ཕྱི་མ་དག་ཉིད་ལ་ཐུགས་བརྩེ་བའི་སླད་དུ་རྡོ་ལེབ་ལ་ཞབས་བཞག་གོ། །</s>
  </p>
  <p id="150">
    <s id="150:1">དེ་ནས་བཅོམ་ལྡན་འདས་ཀྱིས་རལ་པ་ཅན་མེས་བྱིན་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="151">
    <s id="151:1">བྲམ་ཟེ་ཁྱོད་ཀྱི་སེམས་དད་པར་བྱ་བའི་དོན་དུ་འདི་ནི་མཆོད་རྟེན་ནོ། །</s>
  </p>
  <p id="152">
    <s id="152:1">དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་མཽད་གལ་གྱི་བུ་ཆེན་པོ་ལ་བཀའ་སྩལ་པ། </s>
    <s id="152:2">མཽད་གལ་གྱི་བུ་ཚུར་ཤོག །</s>
  </p>
  <p id="153">
    <s id="153:1">མ་དྲོས་པའི་མཚོ་ག་ལ་བ་དེར་འདོང་ངོ་། </s>
  </p>
  <p id="154">
    <s id="154:1">བཅོམ་ལྡན་འདས་ལེགས་སོ་ཞེས་གསོལ་ནས། </s>
  </p>
  <p id="155">
    <s id="155:1">ཚེ་དང་ལྡན་པ་མཽད་གལ་གྱི་བུ་ཆེན་པོ་བཅོམ་ལྡན་འདས་ཀྱི་ལྟར་མཉན་ནས། </s>
  </p>
  <p id="156">
    <s id="156:1">ཀླུའི་རྒྱལ་པོ་མ་དྲོས་པའི་གནས་ཀྱི་ཆུ་འགྲམ་དུ་བཞུགས་སོ། །</s>
  </p>
  <p id="157">
    <s id="157:1">དེ་ནས་ཀླུའི་རྒྱལ་པོ་མ་དྲོས་པ་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པ་གཤེགས་པར་རིག་ནས། </s>
  </p>
  <p id="158">
    <s id="158:1">གསེར་དང་། དངུལ་དང་། བཻདཱུ་རྱ་དང་། ཤེལ་དང་། མུ་ཏིག་དམར་པོ་དང་། སྤུག་གི་སྙིང་པོ་དང་། རྡོའི་སྙིང་པོ་རིན་པོ་ཆེ་སྣ་བདུན་ལས་བྱས་པའི་སྟན་ལྔ་བརྒྱ་ཙམ་ཞིག་མངོན་པར་སྤྲུལ་ཏོ། །</s>
  </p>
  <p id="159">
    <s id="159:1"><ref folio="F.116.a"/>ཁྲི་སྟན་ལྔ་བརྒྱ་དེ་དག་གི་དབུས་སུ་བཅོམ་ལྡན་འདས་ཀྱི་གདན་རིན་པོ་ཆེ་སྣ་བདུན་ལས་བྱས་པའི་གདན་བཤམས་ཏེ། </s>
  </p>
  <p id="160">
    <s id="160:1">ཀླུའི་རས་བཅོས་བུས་གཡོགས་སོ། །</s>
  </p>
  <p id="161">
    <s id="161:1">དེ་ནས་ཀླུའི་རྒྱལ་པོ་མ་དྲོས་པ་ཀླུའི་བུ་མོའི་འཁོར་དང་བཅས་པ་བཅོམ་ལྡན་འདས་ཀྱི་དྲུང་དུ་སོང་ངོ་། །</s>
  </p>
  <p id="162">
    <s id="162:1">དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་མཽད་གལ་གྱི་བུ་ཆེན་པོ་ཟན་ཟོས་ཤིང་ལྷུང་བཟེད་དང་ལག་པ་བཀྲུས་པར་ཐུགས་སུ་ཆུད་ནས་</s>
  </p>
  <p id="163">
    <s id="163:1">བཀའ་སྩལ་པ། </s>
    <s id="163:2">མཽད་གལ་གྱི་བུ་སོང་ལ་གནས་བརྟན་ཤཱ་རིའི་བུ་ཁྱོད་ལ་སྟོན་པ་འབོད་དོ་ཞེས་སྨྲོས་ཤིག །</s>
    <s id="163:3">བཅོམ་ལྡན་འདས་ལེགས་སོ་ཞེས་གསོལ་ཏེ</s>
  </p>
  <p id="164">
    <s id="164:1">ཚེ་དང་ལྡན་པ་མཽད་གལ་གྱི་བུ་ཆེན་པོ་བཅོམ་ལྡན་འདས་ཀྱི་ལྟར་མཉན་ནས། </s>
  </p>
  <p id="165">
    <s id="165:1">འདི་ལྟ་སྟེ་དཔེར་ན། སྐྱེས་བུ་སྟོབས་དང་ལྡན་པའི་ལག་པ་བསྐུམ་པ་རྐྱོང་བའམ། བརྐྱང་བ་སྐུམ་པ་དེ་བཞིན་དུ་ཚེ་དང་ལྡན་པ་མཽད་གལ་གྱི་བུ་ཆེན་པོ་མ་དྲོས་པའི་མཚོ་ནས་བྱུང་སྟེ། </s>
  </p>
  <p id="166">
    <s id="166:1">རྒྱལ་བུ་རྒྱལ་བྱེད་ཀྱི་ཚལ་ན་ཚེ་དང་ལྡན་པ་ཤཱ་རིའི་བུའི་མདུན་ན་འདུག་གོ། །</s>
  </p>
  <p id="167">
    <s id="167:1">དེའི་ཚེ་ན་ཚེ་དང་ལྡན་པ་ཤཱ་རིའི་བུ་སྣམ་སྦྱར་འདྲུབ་པར་གྱུར་ཏོ། །</s>
  </p>
  <p id="168">
    <s id="168:1">དེ་ནས་ཚེ་དང་ལྡན་པ་མཽད་གལ་གྱི་བུ་ཆེན་པོ་ཚེ་དང་ལྡན་པ་ཤཱ་རིའི་བུ་དང་ལྷན་ཅིག་ཏུ་ཡང་དག་པར་དགའ་བའི་གཏམ་དང་གཏམ་སྙན་པ་རྣམ་པ་མང་པོ་བྱས་ནས། </s>
  </p>
  <p id="169">
    <s id="169:1">ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ། །</s>
  </p>
  <p id="170">
    <s id="170:1">སྟོན་པ་ནི་ཚེ་དང་ལྡན་པ་ཤཱ་རིའི་བུ་ཁྱོད་ལ་འབོད་དེ། </s>
  </p>
  <p id="171">
    <s id="171:1">སྟོན་པ་ཁྱོད་ལ་མངོན་པར་དགྱེས་ཀྱིས། ཚེ་དང་ལྡན་པ་ཤཱ་རིའི་བུ་ཚུར་ཤོག །</s>
  </p>
  <p id="172">
    <s id="172:1">སྟོན་པ་ཁྱོད་ལ་གསུང་གིས་འདོང་ངོ་། །</s>
  </p>
  <p id="173">
    <s id="173:1">དེ་སྐད་ཅེས་སྨྲས་པ་དང་། </s>
    <s id="173:2">ཚེ་དང་ལྡན་པ་ཤཱ་རིའི་བུས་ཚེ་དང་ལྡན་པ་མཽད་གལ་གྱི་བུ་ཆེན་པོ་ལ་འདི་སྐད་ཅེས་སྨྲས་སོ། །</s>
  </p>
  <p id="174">
    <s id="174:1">ཚེ་དང་ལྡན་པ་མཽད་གལ་གྱི་བུ་ཆེན་པོ་རེ་ཤིག་སྣམ་སྦྱར་འདི་འཚེམ་མོ། །</s>
  </p>
  <p id="175">
    <s id="175:1">དེ་ནས་ཚེ་དང་ལྡན་པ་མཽད་གལ་གྱི་བུ་ཆེན་པོས་སོར་མོ་ལྔ་ཁབ་ལྔར་མངོན་པར་སྤྲུལ་ནས་སྣམ་སྦྱར་དེ་བཙེམས་སོ། །</s>
  </p>
  <p id="176">
    <s id="176:1">དེ་ནས་</s>
    <s id="176:2">ཚེ་དང་ལྡན་པ་ཤཱ་རིའི་བུས་ཚེ་དང་ལྡན་པ་མཽད་གལ་གྱི་བུ་ཆེན་པོ་ལ་འདི་སྐད་ཅེས་སྨྲས་སོ། །</s>
  </p>
  <p id="177">
    <s id="177:1">ཚེ་དང་ལྡན་པ་མཽད་གལ་གྱི་བུ་འདི་ཅི་བྱེད་སྨྲས་པ། </s>
    <s id="177:2">སྣམ་སྦྱར་བཙེམ་པར་བྱ་བ་འདི་མྱུར་དུ་བཙེམ་པར་བྱའོ། །</s>
  </p>
  <p id="178">
    <s id="178:1">སྨྲས་པ། དྲུབ་པ་དང་ཟིན་པ་ཉིད་དུ་གྱིས་ཤིག ། <ref folio="F.116.b"/></s>
    <s id="178:2">དེ་མ་ཐག་ཏུ་དྲུབས་ཤིང་ཟིན་པ་ཉིད་དུ་བྱས་ནས། </s>
  </p>
  <p id="179">
    <s id="179:1">སྨྲས་པ། ཚེ་དང་ལྡན་པ་ཤཱ་རིའི་བུ་ཚུར་ཤོག་ད་འདོང་། </s>
  </p>
  <p id="180">
    <s id="180:1">སྨྲས་པ། མི་འགྲོའོ། །</s>
  </p>
  <p id="181">
    <s id="181:1">སྨྲས་པ། གལ་ཏེ་ཁྱེད་མི་འགྲོ་ན་སྟོབས་ཀྱིས་བཀུར་རོ། །</s>
  </p>
  <p id="182">
    <s id="182:1">སྨྲས་པ། ཚེ་དང་ལྡན་པ་མཽད་གལ་གྱི་བུ་རེ་ཤིག་སྐ་རགས་འདི་སྟོབས་ཀྱིས་ཁྱེར་ནུས་དང་ང་སྟོབས་ཀྱིས་ཁྱེར་བར་ཤེས་སོ། །</s>
  </p>
  <p id="183">
    <s id="183:1">དེས་སྐ་རགས་དེ་འཇིག་རྟེན་གྱི་ཁམས་བདུན་དུ་བྱིན་གྱིས་བརླབས་སོ། །</s>
  </p>
  <p id="184">
    <s id="184:1">དེ་ནས་ཚེ་དང་ལྡན་པ་མཽད་གལ་གྱི་བུ་ཆེན་པོས་སྐ་རགས་དེ་རྫུ་འཕྲུལ་གྱི་སྟོབས་ཀྱིས་བཏེག་པ་ན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་གཡོས་ཀྱང་སྐ་རགས་དེ་གདེག་པར་མ་ནུས་སོ། །</s>
  </p>
  <p id="185">
    <s id="185:1">དེ་ནས་མ་དྲོས་པའི་མཚོ་རླབས་ཤིན་ཏུ་གཡོས་སོ། །</s>
  </p>
  <p id="186">
    <s id="186:1">དེ་ནས་བཅོམ་ལྡན་འདས་ལ་ཚེ་དང་ལྡན་པ་རྟ་ཐུལ་གྱིས་འདི་སྐད་ཅེས་གསོལ་ཏོ། །</s>
  </p>
  <p id="187">
    <s id="187:1">བཅོམ་ལྡན་འདས་འཇིག་རྟེན་དུ་དོག་ས་ཆེན་པོ་གཡོས་པ་བྱུང་བ་འདི་རྒྱུ་གང་ལགས། རྐྱེན་གང་ལགས། </s>
    <s id="187:2">དེ་སྐད་ཅེས་གསོལ་པ་དང་། </s>
    <s id="187:3">བཅོམ་ལྡན་འདས་ཀྱིས་རྟ་ཐུལ་ལ་འདི་སྐད་ཅེས་བཀའ་སྩལ་ཏོ། །</s>
  </p>
  <p id="188">
    <s id="188:1">ཉན་ཐོས་ཆེན་པོའི་རྣམ་པར་འཕྲུལ་པའོ། །</s>
  </p>
  <p id="189">
    <s id="189:1">དེ་ནས་ཚེ་དང་ལྡན་པ་ཤཱ་རིའི་བུས་ཚེ་དང་ལྡན་པ་མཽད་གལ་གྱི་བུ་ལ་འདི་སྐད་ཅེས་སྨྲས་སོ། །</s>
  </p>
  <p id="190">
    <s id="190:1">ཚེ་དང་ལྡན་པ་མཽད་གལ་གྱི་བུ་ཇེ་བཞུད་ཅིག །</s>
  </p>
  <p id="191">
    <s id="191:1">བདག་ཀྱང་མཆིའོ། །</s>
    <s id="191:2">དེ་སྐད་སྨྲས་ནས། </s>
  </p>
  <p id="192">
    <s id="192:1">ཚེ་དང་ལྡན་པ་ཤཱ་རིའི་བུ་བཅོམ་ལྡན་འདས་ཀྱི་སྤྱན་སྔར་སོང་ནས་ཞབས་ལ་མགོ་བོས་ཕྱག་འཚལ་ཏེ། </s>
  </p>
  <p id="193">
    <s id="193:1">ཕྱོགས་གཅིག་ཏུ་འདུག་གོ། །</s>
  </p>
  <p id="194">
    <s id="194:1">ཚེ་དང་ལྡན་པ་མཽད་གལ་གྱི་བུ་ཆེན་པོ་ནི་ཕྱི་ནས་འོང་ངོ་། །</s>
  </p>
  <p id="195">
    <s id="195:1">ཚེ་དང་ལྡན་པ་ཤཱ་རིའི་བུ་མངོན་དུ་ཕྱོགས་པའི་རྫུ་འཕྲུལ་ཐོབ་པས་དེ་དང་པོར་བཅོམ་ལྡན་འདས་ཀྱི་སྤྱན་སྔར་སོང་ནས་འདུག་གོ། །</s>
  </p>
  <p id="196">
    <s id="196:1">དེ་ནས་བཅོམ་ལྡན་འདས་ཀྱིས་མཚན་མ་དེ་ལྟ་བུ་བྱུང་བ་མཛད་པའི་མཚན་མ་ཇི་ལྟ་བུ་བྱུང་བ་མཛད་པས་རྒྱ་མཚོའི་ཀླུའི་རྒྱལ་པོ་བཅོམ་ལྡན་འདས་ག་ལ་བ་དེར་སོང་ནས་ཕྱོགས་གཅིག་ཏུ་འདུག་གོ། །</s>
  </p>
  <p id="197">
    <s id="197:1">དེ་ནས་བཅོམ་ལྡན་འདས་ལ་ཀླུའི་རྒྱལ་པོ་མཛེས་འདི་སྐད་ཅེས་གསོལ་ཏོ། །</s>
  </p>
  <p id="198">
    <s id="198:1">གལ་ཏེ་བཅོམ་ལྡན་འདས་ཀྱིས་བདག་ལ་སྐབས་ཕྱེ་ན། </s>
  </p>
  <p id="199">
    <s id="199:1">བཅོམ་ལྡན་འདས་དེ་བཞིན་གཤེགས་པ་ལ་བདག་ཕྱོགས་འགའ་ཞིག་ཞུའོ། །</s>
  </p>
  <p id="200">
    <s id="200:1">བཀའ་སྩལ་པ། </s>
    <s id="200:2">མཛེས་དགའ་ངས་ཞུ་བ་ལུང་བསྟན་པའི་ཕྱིར་འདི་<ref folio="F.117.a"/>ལྟར་ཐམས་ཅད་སྐབས་དབྱེ་བར་བྱའོ། །</s>
  </p>
  <p id="201">
    <s id="201:1">ཚིགས་སུ་བཅད་པ། </s>
    <s id="201:2">སྟོན་པ་བདེ་བྱིན་མཛད་ལ་ཞུ་བ་ནི། །</s>
    <s id="201:3">སྤྱད་པ་སྤྱོད་ཚེ་སུག་ལས་ཅི་བགྱིས་དང་། །བདེ་བའི་ལམ་གྱིས་མྱ་ངན་འདས་རེག་པ། །བདེ་གཤེགས་སྦྱིན་མཛད་དེ་</s>
  </p>
  <p id="202">
    <s id="202:1">ནི་ལུང་བསྟན་གསོལ། །</s>
  </p>
  <p id="203">
    <s id="203:1">མ་དྲོས་ཀླུ་ཡི་འཇིག་རྟེན་མགོན་དེ་ལ། །ཞུས་པ་བདེ་བར་གཤེགས་པས་ལུང་བསྟན་པ། །</s>
    <s id="203:2">དགེ་བའི་ལས་ཀྱི་འབྲས་བུས་ཡིད་འོང་ཞིང་། །གང་གི་བདེ་བས་བདེ་བར་གཤེགས་པ་བསྐྱེད། །</s>
  </p>
  <p id="204">
    <s id="204:1">སྔོན་གྱི་སྲིད་པར་སྤྱད་པ་སྤྱོད་པའི་ཚེ། །སྐྱེ་བོ་ཐམས་ཅད་བདེ་བས་བདེ་ལྡན་བྱས། །</s>
  </p>
  <p id="205">
    <s id="205:1">དེ་ཡིས་ལེགས་པའི་ལས་དེ་བྱས་པས་ན། །</s>
  </p>
  <p id="206">
    <s id="206:1">བདེ་བའི་ལམ་གྱིས་མྱ་ངན་འདས་རེག་འགྱུར། །</s>
  </p>
  <p id="207">
    <s id="207:1">སྟོན་པའི་གསུང་གིས་མཛེས་པ་དེ་དགའ་ནས། །</s>
  </p>
  <p id="208">
    <s id="208:1">དེ་ཡི་སྐད་ཅིག་ས་སྟེང་པུས་བཙུགས་ཏེ། །</s>
  </p>
  <p id="209">
    <s id="209:1">གཞལ་མེད་དགའ་བའི་སེམས་ནི་དང་བས་སུ། །འཇིག་རྟེན་སྒྲོན་མ་འདྲེན་ལ་ཕྱག་འཚལ་བྱེད། །</s>
  </p>
  <p id="210">
    <s id="210:1">སྟོན་པའི་བློ་ཡིས་མཁས་ལ་ཕྱག་འཚལ་ལོ། །</s>
  </p>
  <p id="211">
    <s id="211:1">འགྲོ་བ་ཀུན་ལས་ངེས་འབྱུང་ཕྱག་འཚལ་ལོ། །</s>
  </p>
  <p id="212">
    <s id="212:1">འཇིགས་མེད་བློ་དག་པ་ལ་ཕྱག་འཚལ་ལོ། །</s>
  </p>
  <p id="213">
    <s id="213:1">བདེ་གཤེགས་གཞན་མིན་གསུང་ལ་ཕྱག་འཚལ་ལོ། །</s>
  </p>
  <p id="214">
    <s id="214:1">དེ་ནས་ཀླུའི་རྒྱལ་པོ་ལྷ་མཛེས་ཀྱིས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུས་པ། </s>
    <s id="214:2">འོད་མཛད་སྤྱན་སྡུག་ལེགས་པའི་སྤྱན་མངའ་བ། །བློ་དགེ་ཉོན་མོངས་ཚོགས་ལས་རྣམ་གྲོལ་ཞིང་། །ཡེ་ཤེས་དྲི་མེད་སྤྱོད་ཡུལ་ཁྱོད་ལ་ནི། །སྤྱད་པ་སྤྱོད་ཚེ་རྣམ་ཐར་བླ་མེད་ཞུ། །</s>
  </p>
  <p id="215">
    <s id="215:1">ལྷ་དང་བཅས་པའི་འཇིག་རྟེན་སྨན་སླད་དུ། །ཇི་ལྟར་སྤྱད་ན་</s>
  </p>
  <p id="216">
    <s id="216:1">བྱང་ཆུབ་ཞི་འཚལ་ཞིང་། །མི་མཆོག་དམ་པ་བདག་གི་སྤྱོད་སྦྱོང་བ། །ཡིད་འདས་དེ་དག་བདག་ལ་བཀའ་སྩལ་གསོལ། །</s>
  </p>
  <p id="217">
    <s id="217:1">རྒྱལ་བ་དེ་ཡིས་རྡུལ་བཅོམ་དབང་པོ་བསྡམས། །འདོད་པའི་འཆིང་ལས་ཐུགས་ནི་རྣམ་གྲོལ་བའི། །དགོངས་པའི་དེ་ཉིད་སེམས་ཀྱི་རྗེས་འཇུག་པ། །ཐུགས་ཞི་མ་དཀྲུགས་དེས་ནི་ལུང་བསྟན་པ། །</s>
    <s id="217:2">མཁས་པས་དགེ་བ་དག་ནི་སྤྱད་པའི་ཕྱིར། །སྲོག་གི་ཕྱིར་ཡང་ཡིད་ནི་མི་ལྡོག་ཅིང་། །རྟག་ཏུ་སྤྱོད་ཚེ་ཉོན་མོངས་མེད་ཡིད་ཀྱིས། །ལུས་དང་ངག་གིས་དགེ་བ་མཉམ་སྤྱོད་པ། །</s>
    <s id="217:3">དེ་ཡིས་ལེགས་པའི་ལས་དེ་བྱས་པས་<ref folio="F.117.b"/>ན། །</s>
  </p>
  <p id="218">
    <s id="218:1">འཁོར་བའི་འགྲོ་ལ་སྤྱོད་པ་རྣམ་དག་སྟེ། །</s>
  </p>
  <p id="219">
    <s id="219:1">ཆུ་ཡི་ནང་ནས་པད་མ་སྐྱེ་བ་ལྟར། །གོས་པ་མེད་ཅིང་བྱང་ཆུབ་ཡང་དག་འགྲུབ། །</s>
  </p>
  <p id="220">
    <s id="220:1">བདེ་གཤེགས་གསུང་གིས་ལྷ་ཡི་མཛེས་པ་ཀླུ། །དེ་ནི་དགའ་ཞིང་ལེགས་པར་མགུ་བས་སུ། །དེ་ཡི་སྐད་ཅིག་ས་ལ་པུས་བཙུགས་ཏེ། །</s>
  </p>
  <p id="221">
    <s id="221:1">སངས་རྒྱས་རྐང་གཉིས་མཆོག་ལ་ཕྱག་འཚལ་བྱེད། །</s>
  </p>
  <p id="222">
    <s id="222:1">ཐུབ་པ་འཇིག་རྟེན་གསུམ་ལ་སྨན་མཛད་པ། །བློ་གྲོས་ངེས་པར་ཞི་ལ་ཕྱག་འཚལ་ལོ། །</s>
  </p>
  <p id="223">
    <s id="223:1">སྤྱད་པ་སྤྱོད་ཚེ་ཁྱོད་ཀྱི་རྗེས་སློབ་ཅིང་། །བྱང་ཆུབ་མི་གཡོ་ཡིད་ནི་བསྐྱེད་པར་བགྱི། །</s>
  </p>
  <p id="224">
    <s id="224:1">སེམས་ཅན་དོན་དུ་སྤྱད་པ་སྤྱོད་པའི་ཚེ། །ལུས་དང་སྲོག་ནི་དེ་བཞིན་བཏང་ནས་སུ། །སྡུག་བསྔལ་ཐར་བྱེད་སངས་རྒྱས་འགྱུར་བ་དང་། །བྱང་ཆུབ་ཞི་བ་བླ་མེད་ཐོབ་པར་བགྱི། །</s>
  </p>
  <p id="225">
    <s id="225:1">ཀླུ་དེའི་བསམ་པ་ཐུགས་སུ་ཆུད་ནས་སུ། །རྒྱལ་བ་དགྲ་ལས་རྒྱལ་བ་འཛུམ་མཛད་དེ། །</s>
  </p>
  <p id="226">
    <s id="226:1">དེ་ཚེ་ཇི་ལྟར་གང་གཱའི་བྱེ་སྙེད་ཀྱི། །སངས་རྒྱས་མཐའ་ཡས་ཞིང་ནི་འོད་ཀྱིས་ཁྱབ། །</s>
  </p>
  <p id="227">
    <s id="227:1">བདེ་བར་གཤེགས་པས་འཛུམ་པ་བསྟན་པ་ལ། །ནམ་མཁའི་ལྷས་རིག་ལེགས་སོ་ཞེས་གསོལ་ཏེ། །</s>
  </p>
  <p id="228">
    <s id="228:1">ཨེ་མའོ་རྒྱལ་བས་རྡུལ་བཅོམ་ལྡན་དབང་པོ་བསྒོམས། །</s>
  </p>
  <p id="229">
    <s id="229:1">ཁྱོད་དང་མཉམ་མེད་གོང་ན་ཡོད་མ་ཡིན། །</s>
  </p>
  <p id="230">
    <s id="230:1">སངས་རྒྱས་ཞིང་མང་དག་ནི་རབ་གཡོས་ཤིང་། །འདོད་པའི་ལྷ་ནི་སྡེར་བཅས་ཤིན་ཏུ་རྨོངས། །</s>
  </p>
  <p id="231">
    <s id="231:1">ལྷ་ཚོགས་མང་པོ་བསམ་པ་རབ་དགའ་ཞིང་། །རྒྱལ་བ་དབང་པོ་ཐུབ་ལ་ཕྱག་འཚལ་བྱེད། །</s>
  </p>
  <p id="232">
    <s id="232:1">སྟོན་པའི་ཉན་ཐོས་རྫུ་འཕྲུལ་ཆེ་བའི་མཆོག །མཽད་གལ་བུ་ཡིས་རྒྱལ་ལ་ཡོངས་ཞུས་པ། །</s>
    <s id="232:2">གང་གིས་དཔག་ཏུ་མེད་པའི་འཛུམ་མཛད་པ། །བཅོམ་ལྡན་བདེ་གཤེགས་རྒྱུ་གང་རྐྱེན་གང་ལགས། །</s>
    <s id="232:3">མཽད་གལ་བུ་ཡིས་རྒྱལ་ལ་ཉེར་ཞུས་པ། །ཐེ་ཙོམ་གཅོད་མཛད་རྒྱལ་བས་བཀའ་སྩལ་པ། །</s>
    <s id="232:4">ང་ལ་མཆོད་པ་བྱེད་པའི་ཀླུ་འདི་ནི། །མ་འོངས་པ་ཡི་དུས་ན་སངས་རྒྱས་འགྱུར། །</s>
  </p>
  <p id="233">
    <s id="233:1">ཇི་སྙེད་ཞིང་འདི་འོད་ཀྱིས་ཁྱབ་པ་དག །</s>
  </p>
  <p id="234">
    <s id="234:1">དེ་དག་ཐམས་ཅད་རྒྱལ་བའི་ཞིང་གཅིག་འགྱུར། །</s>
  </p>
  <p id="235">
    <s id="235:1">དེས་ན་རྒྱལ་བ་འདི་ལྟར་འགྱུར་བ་སྟེ། །</s>
  </p>
  <p id="236">
    <s id="236:1">འདྲེན་པ་དེའི་མིང་དབང་པོ་རྒྱལ་མཚན་ནོ། །</s>
  </p>
  <p id="237">
    <s id="237:1">སྲོག་ཆགས་བྱེ་བ་ཁྲག་ཁྲིག་མཐའ་ཡས་དག ། </s>
  </p>
  <p id="238">
    <s id="238:1"><ref folio="F.118.a"/>དེས་ནི་འགྲོ་སྲིད་ཕ་རོལ་སྒྲོལ་བྱེད་དེ། །</s>
  </p>
  <p id="239">
    <s id="239:1">འདི་ལ་བརྟེན་ནས་ངས་ནི་འཛུམ་པ་བསྟན། །</s>
  </p>
  <p id="240">
    <s id="240:1">མཽད་གལ་བུ་ཁྱོད་དེ་ལྟར་ཤེས་པར་གྱིས། །</s>
    <s id="240:2">ཀླུ་དེ་ལུང་བསྟན་པ་ནི་ཐོས་ནས་སུ། །བླ་ན་མེད་པ་དག་གི་དགའ་བས་ཁྱབ། །</s>
  </p>
  <p id="241">
    <s id="241:1">ལུང་བསྟན་ཐོས་ནས་བར་སྣང་འདི་ལས་ནི། །ཏ་ལ་བརྒྱད་ཅུའི་སྲིད་དུ་མངོན་པར་འཕགས། །</s>
  </p>
  <p id="242">
    <s id="242:1">ཕྱོགས་བཅུ་དག་ན་རྣམ་དག་རྒྱལ་བའི་ཞིང་། །བཟང་ལ་གྲངས་མེད་སངས་རྒྱས་དེ་མཐོང་སྟེ། །</s>
  </p>
  <p id="243">
    <s id="243:1">མཐོང་ནས་སངས་རྒྱས་རྐང་གཉིས་མཆོག་དག་ལ། ཚིགས་བཅད་སྣ་ཚོགས་དག་གིས་རྒྱལ་བ་བསྟོད། །</s>
  </p>
  <p id="244">
    <s id="244:1">འགྲོ་བ་ཕན་སྐྱེད་རྒྱལ་བ་དགྲ་ལས་རྒྱལ། །</s>
  </p>
  <p id="245">
    <s id="245:1">དབང་པོ་ཐུལ་ཅིང་མ་ནོར་དེ་བཞིན་གསུང་། །</s>
  </p>
  <p id="246">
    <s id="246:1">འོད་མཛད་བདེན་གསུང་ཁྱོད་ལ་ཕྱག་འཚལ་ལོ། །</s>
  </p>
  <p id="247">
    <s id="247:1">བདེ་གཤེགས་ཚིག་རྨོངས་མེད་ལ་ཕྱག་འཚལ་ལོ། །</s>
  </p>
  <p id="248">
    <s id="248:1">དེ་ནས་ཀླུའི་རྒྱལ་པོ་རྒྱ་མཚོས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="248:2">འཇིགས་སེལ་སྔགས་གྲོལ་ཁྱོད་ལ་ཕྱག་འཚལ་ལོ། །</s>
  </p>
  <p id="249">
    <s id="249:1">སྤྱད་པ་སྤྱོད་ཚེ་སུག་ལས་ཅི་བགྱིས་པས། །འཇིགས་ལས་གྲོལ་དང་འགྲོ་བ་ཐར་བགྱིད་པ། །</s>
    <s id="249:2">འཇིགས་སེལ་ལམ་ཞུགས་བདག་ལ་བཀའ་སྩལ་གསོལ། །</s>
  </p>
  <p id="250">
    <s id="250:1">ཇི་ལྟར་འདྲེན་པ་བདག་ཉིད་འཇིགས་གྲོལ་ཞིང་། །སྐྱེ་བོ་འཇིགས་ལས་རབ་ཏུ་གྲོལ་མཛད་པ། །ཁྱོད་ཀྱིས་ལེགས་པར་གསུངས་པའི་བཀའ་ཐོས་ནས། །</s>
  </p>
  <p id="251">
    <s id="251:1">དེ་བཞིན་ངོམས་མེད་ཡིད་ཀྱིས་སྤྱད་པར་བགྱི། །</s>
  </p>
  <p id="252">
    <s id="252:1">ཆུ་ཆེན་འཛིན་པ་ཀླུ་ཡི་རྒྱ་མཚོ་དེས། །</s>
  </p>
  <p id="253">
    <s id="253:1">འགྲོ་ལ་ཕན་ཕྱིར་སྟོན་ལ་ཞུ་བྱེད་པ། །</s>
    <s id="253:2">འཇིགས་བཅས་ཞེ་སར་བཅས་ཤིང་དེ་བརྟེན་ནས། །</s>
  </p>
  <p id="254">
    <s id="254:1">མི་དབང་སྤྱན་སྔར་ཞེས་བཅས་པས་འདུག ། </s>
  </p>
  <p id="255">
    <s id="255:1">དེ་ཡི་བསམ་པ་འདྲེན་པས་ཐུགས་ཆུད་ནས། །</s>
  </p>
  <p id="256">
    <s id="256:1">ཇི་ལྟར་སྤྱད་ན་འཇིགས་དང་རྣམ་བྲལ་ཞིང་། །སེམས་ཅན་དག་ཀྱང་འཇིགས་ལས་ཐར་བྱེད་པ། །ཡན་ལག་བརྒྱད་ལྡན་གསུང་གིས་ལུང་བསྟན་ཏོ། །</s>
  </p>
  <p id="257">
    <s id="257:1">བྱང་ཆུབ་སྤྱད་པ་རྗེས་སུ་སྤྱོད་བྱ་ཞིང་། །དབྱུག་མཚོན་མེད་པས་འགྲོ་ལ་རབ་ཏུ་སྟོན། །</s>
  </p>
  <p id="258">
    <s id="258:1">ཆུ་དང་ཐང་དང་དེ་བཞིན་གཡུལ་འཐབ་པའི། །འཇིགས་ལ་ཡང་དང་ཡང་དུ་འཇིགས་མེད་སྦྱིན། །</s>
  </p>
  <p id="259">
    <s id="259:1">དེ་ཡིས་ལེགས་པའི་ལས་ནི་བྱས་པས་ན། །</s>
  </p>
  <p id="260">
    <s id="260:1">འཇིགས་པར་མི་འགྲོ་བྱང་ཆུབ་རེག་འགྱུར་ལ། །</s>
    <s id="260:2">མཉམ་པར་བཞག་པའི་བྱམས་པའི་སེམས་ཀྱིས་སུ། །ཤིན་ཏུ་མི་བཟད་བདུད་སྟོབས་<ref folio="F.118.b"/>རབ་སྐྲག་བྱེད། །</s>
  </p>
  <p id="261">
    <s id="261:1">སྟོབས་བཅུའི་མཁྱེན་པས་རྒྱ་མཚོ་དེ་དགའ་ནས། །</s>
  </p>
  <p id="262">
    <s id="262:1">དེ་ཡི་སྐད་ཅིག་ས་ལ་པུས་བཙུགས་ཏེ། །</s>
  </p>
  <p id="263">
    <s id="263:1">འཇིགས་པར་མི་གནས་ཞི་བར་རབ་འདུག་ནས། །</s>
  </p>
  <p id="264">
    <s id="264:1">བདེ་བར་གཤེགས་ལ་ཐལ་སྦྱར་ཕྱག་འཚལ་བྱེད། །</s>
  </p>
  <p id="265">
    <s id="265:1">སྲིད་ཀུན་བདག་ལ་མི་གནས་ཕྱག་འཚལ་ལོ། །</s>
  </p>
  <p id="266">
    <s id="266:1">དངང་མེད་འཇིགས་བྲལ་ལྡན་ལ་ཕྱག་འཚལ་ལོ། །</s>
  </p>
  <p id="267">
    <s id="267:1">དངང་དང་འཇིགས་ལས་སྐྱེ་བོ་བསྒྲལ་བགྱི་ཞིང་། །དེ་བཞིན་གཤེགས་པ་མི་དངང་བདག་འགྱུར་བགྱི། །</s>
  </p>
  <p id="268">
    <s id="268:1">དེ་ནས་ཀླུའི་རྒྱལ་པོ་གསེར་གཙུག་གིས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="268:2">དྲང་སྲོང་ཆེན་པོ་སྤྱན་དགེ་དབང་པོ་ཐུལ། །</s>
  </p>
  <p id="269">
    <s id="269:1">སྲིད་པའི་རྒྱ་མཚོ་རྒལ་ཅིང་ཕ་རོལ་ཕྱིན། །</s>
  </p>
  <p id="270">
    <s id="270:1">སྐམ་ལ་བཞུགས་པ་སྲེད་བསྐམས་གང་ཟག་མཆོག །</s>
    <s id="270:2">འགྲོ་བའི་དོན་ཕྱིར་ཁྱོད་ཞུ་བཀའ་སྩལ་གསོལ། །</s>
  </p>
  <p id="271">
    <s id="271:1">ཇི་ལྟར་སྤྱད་ན་</s>
  </p>
  <p id="272">
    <s id="272:1">བདེ་གཤེགས་བདག་སྐྱེ་ཞིང་། །རྒྱལ་བའི་བསྟན་ལ་རབ་ཏུ་གནས་གྱུར་དང་། །</s>
    <s id="272:2">བདུད་ཕྲག་སྟོང་དག་གིས་ཀྱང་མི་བསྐྱོད་པ། །</s>
    <s id="272:3">ཀུན་སྤྱད་འདི་དག་བདག་ལ་བཀའ་སྩལ་གསོལ། །</s>
  </p>
  <p id="273">
    <s id="273:1">སངས་རྒྱས་ཚུལ་ལ་མི་གཡོ་རབ་གནས་ཤིང་། །ཀླུ་ཡི་གཙོ་བོས་འདྲེན་ལ་དེ་ཞུས་པ། །</s>
    <s id="273:2">ཀླུ་ཡི་བདག་པོ་བསམ་པ་ཐུགས་ཆུད་ནས། །</s>
  </p>
  <p id="274">
    <s id="274:1">ཉོན་མོངས་ཀུན་སྤངས་དེ་ནི་ལུང་བསྟན་པ། །</s>
    <s id="274:2">ལྷག་པའི་བསམ་པས་ཆོས་ཀྱི་ངེས་ལྡན་ཞིང་། །ངེས་པ་སྟོང་པའི་ཡུལ་ལ་རབ་ཏུ་གནས། །</s>
  </p>
  <p id="275">
    <s id="275:1">སྲིད་ལས་རྣམ་རྒྱལ་བསྟན་ལ་མི་གཡོ་ཞིང་། །གཞལ་མེད་བྱང་ཆུབ་ལ་ནི་འདུན་པ་བསྐྱེད། །</s>
  </p>
  <p id="276">
    <s id="276:1">གསེར་གཙུག་རྫུ་འཕྲུལ་ཆེ་བའི་ཀླུ་དེ་ནི། །སངས་རྒྱས་གསུངས་པ་ཐོས་ནས་ཐེ་ཙོམ་མེད། །</s>
  </p>
  <p id="277">
    <s id="277:1">བྱང་ཆུབ་ཕྱིར་ནི་མི་གཡོ་ཡིད་བསྐྱེད་ཅིང་། །འཇིགས་ཀུན་ཕ་རོལ་ཕྱིན་ལ་མངོན་པར་བསྟོད། །</s>
  </p>
  <p id="278">
    <s id="278:1">སྲིད་མཚོ་རྒལ་ཅིང་སྐམ་ལ་ཤིན་ཏུ་བཞུགས། །</s>
  </p>
  <p id="279">
    <s id="279:1">ཐེ་ཙོམ་མི་མངའ་མི་གཡོ་བརྟན་བརྙེས་ཤིང་། །སྲིད་པར་འཁོར་བརྟན་བཞིན་དུ་རབ་བཞུགས་པ། །</s>
    <s id="279:2">རི་རབ་རི་ལ་ལྷ་ཡི་གནས་བཅས་བཞིན། །</s>
    <s id="279:3">འདི་ལྟར་མི་གཡོ་བ་ལ་སྐྱབས་མཆི་ཞིང་། །མི་གཡོ་རི་ལྟ་བུར་ནི་འགྱུར་བར་བགྱི། །</s>
  </p>
  <p id="280">
    <s id="280:1">དེའི་ཚེ་འགུལ་དང་མི་འགུལ་ཞིང་མི་གནས། །</s>
  </p>
  <p id="281">
    <s id="281:1">མི་གཡོ་རི་རབ་ལྟ་བུར་འགྱུར་བར་བགྱི། །</s>
  </p>
  <p id="282">
    <s id="282:1">མ་སྨད་པས་ནི་དེ་ཡི་ཐུགས་ཆུད་ནས། །</s>
  </p>
  <p id="283">
    <s id="283:1">ཡིད་དུ་འོང་བའི་དབྱངས་ཀྱིས་ལུང་བསྟན་<ref folio="F.119.a"/>པ། །</s>
    <s id="283:2">བསྐལ་པ་སྟོང་ཕྲག་བརྒྱད་ཅུར་སྤྱད་བྱས་ནས། །</s>
  </p>
  <p id="284">
    <s id="284:1">མ་འོངས་པ་ཡིས་དུས་སུ་སངས་རྒྱས་འགྱུར། །</s>
  </p>
  <p id="285">
    <s id="285:1">བདེ་བའི་ལམ་གྱིས་རྒྱལ་བར་འགྱུར་བ་སྟེ། །</s>
  </p>
  <p id="286">
    <s id="286:1">མཚན་ནི་ལེགས་མཐོང་ཞེས་བྱ་ཤིན་ཏུ་སྡུག །</s>
  </p>
  <p id="287">
    <s id="287:1">སྲོག་ཆགས་བྱེ་བ་སྟོང་ཕྲག་ཐར་བྱེད་ཅིང་། །བསིལ་བ་བདེ་བ་ཞི་བའི་ལམ་འགོད་འགྱུར། །</s>
  </p>
  <p id="288">
    <s id="288:1">རྒྱལ་བས་གསུངས་པ་ཀླུ་དེས་ཐོས་ནས་</s>
  </p>
  <p id="289">
    <s id="289:1">སུ །_།</s>
    <s id="289:2">གཞལ་མེད་དགའ་བའི་སེམས་ནི་རབ་དང་བས། །ཉོན་མོངས་ཐམས་ཅད་སེལ་ཅིང་མ་སྨད་པ། །འགྲོ་བའི་འདྲེན་པ་ལ་ནི་ཕྱག་འཚལ་བྱེད། །</s>
  </p>
  <p id="290">
    <s id="290:1">དེ་ནས་ཀླུའི་རྒྱལ་པོ་ཨུད་པ་ལ་མིག་གིས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="290:2">མི་མཆོག་འདུལ་མཛད་གཟི་བརྗིད་མཐའ་ཡས་པ། །ཐུགས་རབ་ཞི་ཞིང་ཉེར་ཞི་ཕ་རོལ་གཤེགས། །</s>
  </p>
  <p id="291">
    <s id="291:1">ཞི་གནས་ཡོན་ཏན་རབ་ཞི་རྣམ་གྲོལ་བ། །ཞི་བ་མཁས་པ་བདེ་བར་གཤེགས་པ་གསུང་། །</s>
  </p>
  <p id="292">
    <s id="292:1">ཁྱོད་སྲས་བྱང་ཆུབ་ཇི་ལྟར་སྤྱད་བགྱིས་ན། །</s>
  </p>
  <p id="293">
    <s id="293:1">ཞི་གནས་དགའ་ཞིང་ཞི་གནས་བསྟེན་པ་དང་། །ཞི་གནས་ལ་ནི་ཇི་ལྟར་མཁས་པར་འགྱུར། །</s>
  </p>
  <p id="294">
    <s id="294:1">ཀུན་གཟིགས་མྱུར་དུ་བདག་གི་སོམ་ཉི་ཁུམ། །</s>
    <s id="294:2">རྒྱལ་བ་ལ་ནི་ཀླུ་དེས་ཞུས་པ་དང་། །རྒྱལ་བས་ཨུད་པ་ལ་མིག་ལ་ལུང་བསྟན་པ། །</s>
    <s id="294:3">གང་གིས་དགེ་བའི་ལས་ཀྱིས་ཡིད་འོང་བའི། །ཞི་གནས་ལ་ནི་ཤིན་ཏུ་བསླབས་པར་འགྱུར། །</s>
  </p>
  <p id="295">
    <s id="295:1">དེ་ཕྱིར་བྱང་ཆུབ་སེམས་དཔའ་མཁས་པ་ནི། །སྤྱད་པ་སྤྱོད་ཚེ་སེམས་གཡོར་མི་བྱེད་ཅིང་། བསྐལ་པ་བྱེ་བར་ཞི་གནས་བསྟེན་བྱས་པ། །བྱང་ཆུབ་དམ་པ་དཔའ་མཆོག་སངས་རྒྱས་འགྱུར། །</s>
  </p>
  <p id="296">
    <s id="296:1">དེ་ཡིད་རབ་ཞི་བྱང་ཆུབ་རྟོགས་ནས་</s>
  </p>
  <p id="297">
    <s id="297:1">སུ། །རྣམ་འདྲེན་འགྲོ་བ་ཞི་ལ་སྦྱོར་བྱེད་ཅིང་། །རབ་ཏུ་སེམས་ཞི་གཡོ་བར་མི་འགྱུར་ལ། །སེམས་ཅན་ཉོན་མོངས་མི་གཡོ་ཞི་བར་བྱེད། །</s>
  </p>
  <p id="298">
    <s id="298:1">དེས་པ་ཨུད་པ་ལ་མིག་གི་ཀླུ་དེས་ནི། །རྒྱལ་བས་ལེགས་པར་གསུངས་པའི་ཚིག་ཐོས་ནས། །</s>
  </p>
  <p id="299">
    <s id="299:1">ཉོན་མོངས་ཀུན་གཡོ་ཡིད་ནི་ཞི་གྱུར་ཏེ། །</s>
  </p>
  <p id="300">
    <s id="300:1">བྱང་ཆུབ་མཆོག་རབ་སེམས་ནི་བསྐྱེད་གྱུར་ཏོ། །</s>
  </p>
  <p id="301">
    <s id="301:1">དེ་ཡི་ཞི་གནས་སེམས་ལ་བརྟེན་ནས་སུ། །བྱང་ཆུབ་སེམས་བསྐྱེད་རྒྱལ་བ་དེ་ལ་བསྟོད། །</s>
  </p>
  <p id="302">
    <s id="302:1">ཁྱོད་ལ་བསྐྱེད་ནས་ཞི་གནས་རྟོགས་གྱུར་ཅིང་། །</s>
    <s id="302:2">ཤིན་ཏུ་ཡིད་ཞི་སངས་རྒྱས་འགྱུར་བར་བགྱི། །</s>
  </p>
  <p id="303">
    <s id="303:1">དེ་ནས་ཀླུའི་རྒྱལ་<ref folio="F.119.b"/>པོ་དགའ་བོས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="303:2">བདེ་བར་གཤེགས་པ་ཞི་གནས་ཐུགས་སུ་ཆུད། །</s>
  </p>
  <p id="304">
    <s id="304:1">རྒྱལ་བ་གང་ཟག་མཆོག་ལ་བདག་ཞུ་བ། །ཁྱོད་ཉིད་ལས་འཁྲུངས་བྱང་ཆུབ་རབ་གནས་པ། །མི་མཆོག་ཇི་ལྟར་ལྷག་མཐོང་དག་ལ་སྤྱད། །</s>
  </p>
  <p id="305">
    <s id="305:1">མི་འདུལ་ཁ་ལོ་སྒྱུར་ལ་དགའ་བོས་ཞུས། །</s>
  </p>
  <p id="306">
    <s id="306:1">ཀླུ་དེའི་སྔོན་གྱི་མཐའ་ནི་གཟིགས་པས་ན། །</s>
  </p>
  <p id="307">
    <s id="307:1">དགེ་བའི་ལས་བསགས་པ་དག་ཐུགས་ཆུད་ནས། །</s>
  </p>
  <p id="308">
    <s id="308:1">མི་འདུལ་ཁ་ལོ་སྒྱུར་བ་འདི་སྐད་གསུང་། །</s>
  </p>
  <p id="309">
    <s id="309:1">ཡེ་ཤེས་དམ་པ་བྱང་ཆུབ་མཆོག་བཙལ་ཕྱིར། །མ་ཞུམ་ཡིད་ཀྱིས་ནོར་དང་འབྲུ་དག་ལ། །སེར་སྣ་མེད་ཅིང་རྫས་མང་མི་ཉུང་དང་། །ཆུང་མ་དང་ནི་བདག་ཉིད་གཏོང་བར་བྱེད། །</s>
  </p>
  <p id="310">
    <s id="310:1">དེ་ཡིས་ལེགས་པའི་ལས་དེ་བྱས་པ་དང་། །གཏོང་བ་ཤིན་ཏུ་སྡུག་བསྔལ་བསྟེན་པས་ན། །</s>
  </p>
  <p id="311">
    <s id="311:1">ཡེ་ཤེས་དམ་པ་བདག་རྒྱལ་སངས་རྒྱས་འགྱུར། །</s>
  </p>
  <p id="312">
    <s id="312:1">དེ་ནི་ལྷག་མཐོང་སྤྱད་པའི་འབྲས་བུ་ཡིན། །</s>
  </p>
  <p id="313">
    <s id="313:1">དེ་ནས་ཀླུའི་རྒྱལ་པོ་ཉེ་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="313:2">འགྲོ་བ་ཀུན་གྱི་འདྲེན་ལ་བདག་ཞུ་བ། །ཁྱོད་སྲས་བྱང་ཆུབ་ཇི་ལྟར་སྤྱད་བགྱིས་ན</s>
  </p>
  <p id="314">
    <s id="314:1">ཞི་གནས་ལྷག་མཐོང་མཉམ་པར་སྤྱོད་པ་དང་། །ཟང་ཟིང་མེད་ཞི་བྱང་ཆུབ་འཐོབ་འགྱུར་ལགས། །</s>
    <s id="314:2">འདྲེན་པ་དེ་ལ་ཀླུ་དེས་ཞུས་པ་དང་། །ཞི་གནས་ལྷག་མཐོང་ཡང་དག་ལེན་མཁྱེན་པ། །ཐོགས་པ་མེད་པ་འདྲེན་པ་འདི་བརྙེས་པས། །དེ་ནི་བདེ་བར་གཤེགས་པའི་བསྟན་ལ་བཞག །</s>
  </p>
  <p id="315">
    <s id="315:1">བྱང་ཆུབ་སེམས་དཔའ་གང་ཞིག་སྤྱད་སྤྱོད་ཚེ། །གཉིས་ཀའི་སྟོབས་འདི་མཉམ་པར་བསྟེན་པས་ན། །</s>
  </p>
  <p id="316">
    <s id="316:1">དེ་ནི་བྱེ་བ་ཁྲག་ཁྲིག་མཐའ་ཡས་ཞིང་། །འགྲོ་བའི་དོན་དུ་མཉམ་པར་རྣམ་པར་སྦྱོང་། །</s>
  </p>
  <p id="317">
    <s id="317:1">བསྐལ་པ་བྱེ་བ་མང་པོ་དེ་འཚང་རྒྱ། །</s>
  </p>
  <p id="318">
    <s id="318:1">ཞིང་གི་དམ་པ་དག་ཀྱང་འགོད་འགྱུར་ཏེ། །</s>
  </p>
  <p id="319">
    <s id="319:1">དེའི་མཐའ་བསྔགས་པ་བསྐལ་པ་བྱེ་མང་དུ། །སངས་རྒྱས་བྱེ་བས་ཟད་པར་དེ་མི་སྤྱོད། །</s>
  </p>
  <p id="320">
    <s id="320:1">དེ་ཚེ་ཀླུ་ཡི་བདག་པོ་ཉེ་དགའ་ཡིས། །ཐེག་པ་མཉམ་པའི་བསྔགས་པ་ཐོས་ནས་སུ། །</s>
    <s id="320:2">གཞལ་དུ་མེད་པའི་དགའ་བས་སེམས་བདེ་ནས། །</s>
  </p>
  <p id="321">
    <s id="321:1">བྱང་ཆུབ་མཆོག་གི་སེམས་རབ་བསྐྱེད་གྱུར་ཏོ། །</s>
  </p>
  <p id="322">
    <s id="322:1">འཇིག་རྟེན་ཕན་ཕྱིར་བྱང་ཆུབ་དེ་ལུང་བསྟན། །</s>
    <s id="322:2">མ་འོངས་དུས་སུ་སངས་རྒྱས་འགྱུར་བ་སྟེ། །</s>
  </p>
  <p id="323">
    <s id="323:1">མིང་ནི་རྒྱལ་བ་<ref folio="F.120.a"/>འདྲེན་པ་ཀུན་སྤྱན་ནོ། །</s>
  </p>
  <p id="324">
    <s id="324:1">སྲོག་ཆགས་བྱེ་བ་སྟོང་ཕྲག་ཐར་བར་བྱེད། །</s>
  </p>
  <p id="325">
    <s id="325:1">དེ་ནས་ཀླུའི་རྒྱལ་པོ་མ་དྲོས་པས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="325:2">བདེ་གཤེགས་ཁྱོད་སྲས་ཇི་ལྟར་སྤྱད་བགྱིས་ན། །</s>
  </p>
  <p id="326">
    <s id="326:1">འགྲོ་བའི་དོན་དུ་ཕན་པ་ཚོལ་བྱེད་ཅིང་། །བྱང་ཆུབ་བླ་མ་ཚོལ་ལ་མི་སྐྱོ་བ། །རྐང་གཉིས་དམ་པ་མཆོག་གིས་དེ་ལུང་སྟོན། །</s>
  </p>
  <p id="327">
    <s id="327:1">མི་ཡི་ཁྱུ་མཆོག་ལ་ནི་ཀླུས་ཞུས་པ། །</s>
    <s id="327:2">ཀླུ་ཡི་བདག་པོའི་བསམ་པ་ཐུགས་ཆུད་དེ། །</s>
  </p>
  <p id="328">
    <s id="328:1">ཐུབ་པ་སྔོན་མཐའ་སྦྱོར་ལ་མི་འཇིགས་པས། །ཀླུ་ཡི་བདག་པོའི་ཐེ་ཚོམ་ལུང་བསྟན་པ། །</s>
    <s id="328:2">བྱང་ཆུབ་ཞི་བ་སྤྱད་པ་སྤྱོད་འདོད་པ། །དེས་ཤིང་ཉམས་པ་མེད་པར་སྤྱོད་པ་དང་། །བདག་དང་གཞན་དག་ལ་ཡང་མི་གནོད་ཅིང་། །སེར་སྣ་མེད་ཅིང་གཏོང་ལྡན་རྒྱལ་བ་ཡིན། །</s>
  </p>
  <p id="329">
    <s id="329:1">དེ་ཡིས་ལེགས་པའི་ལས་དེ་བྱས་པས་ན། །</s>
  </p>
  <p id="330">
    <s id="330:1">འགྲོ་བ་གང་གི་འཁོར་བར་བདེ་འདོད་ལ། །དེས་ཤིང་ཐམས་ཅད་དུ་ནི་སྙིང་རྗེར་ལྡན། །</s>
  </p>
  <p id="331">
    <s id="331:1">ནོར་བྱིན་པས་ནི་སྡུད་པ་བྱེད་པར་འགྱུར། །</s>
  </p>
  <p id="332">
    <s id="332:1">དེ་ཡིས་ལེགས་པའི་ལས་དེ་བྱས་པས་ན། །</s>
  </p>
  <p id="333">
    <s id="333:1">ནམ་དུའང་སྐྱེ་བའི་སྡུག་བསྔལ་མྱོང་མི་འགྱུར། །</s>
  </p>
  <p id="334">
    <s id="334:1">རྟག་ཏུ་བདེ་བས་སྐྱེ་བོ་བདེར་འགོད་ལ། །</s>
    <s id="334:2">ཁ་ན་མ་ཐོ་མེད་ཅིང་གནས་ཞིར་འཇོག །</s>
  </p>
  <p id="335">
    <s id="335:1">སྟོན་པའི་གསུང་གིས་ཀླུ་དེ་བསྐུལ་བས་ན། །</s>
  </p>
  <p id="336">
    <s id="336:1">མཆོག་ཏུ་དགའ་བས་སེམས་ནི་བདེར་འགྱུར་ཏེ། །</s>
  </p>
  <p id="337">
    <s id="337:1">དེ་ཡིས་སྐད་ཅིག་ས་ལ་པུས་བཙུགས་ནས། །</s>
  </p>
  <p id="338">
    <s id="338:1">ཚིགས་བཅད་སྣ་ཚོགས་དག་གིས་རྒྱལ་བསྟོད་པ། །</s>
    <s id="338:2">གཽ་ཏམ་འཇིག་རྟེན་ཀུན་ན་མཉམ་མེད་དེ། །</s>
  </p>
  <p id="339">
    <s id="339:1">འགྲོ་བ་ཟིལ་མནན་བདེ་གཤེགས་ལྷང་ངེ་བ། །</s>
    <s id="339:2">ཁྱོད་ཀྱི་ཞལ་དུ་ལྷར་བཅས་འགྲོ་ཀུན་བལྟ། །</s>
  </p>
  <p id="340">
    <s id="340:1">འདི་ལྟར་</s>
    <s id="340:2">ཐལ་མོ་སྦྱར་ནས་</s>
  </p>
  <p id="341">
    <s id="341:1">སྐྱབས་སུ་མཆི། །</s>
    <s id="341:2">བྱང་ཆུབ་མཆོག་གི་ཡིད་ནི་བསྐྱེད་བགྱི་ཞིང་། །</s>
    <s id="341:3">འདི་ལྟར་བདེ་གཤེགས་ཁྱོད་ཀྱི་ཡེ་ཤེས་དང་། །སྟོན་པ་ཁྱོད་ཀྱིས་ཐེ་ཙོམ་བསལ་བ་ལྟར། །བདག་ཀྱང་ཐོས་ནས་</s>
  </p>
  <p id="342">
    <s id="342:1">འཇིག་རྟེན་ཐེ་ཙོམ་བསལ། །</s>
  </p>
  <p id="343">
    <s id="343:1">དེ་ནས་དེའི་སྟོན་གཞལ་མེད་བྱང་ཆུབ་ཕྱིར། །ཡིད་ནི་ཤིན་ཏུ་དགྱེས་ནས་བཀའ་སྩལ་པ། །</s>
    <s id="343:2">འཇིག་རྟེན་ཕན་ཕྱིར་འདྲེན་པར་འགྱུར་བ་ཡི། །མི་མཆོག་མིང་ནི་དབང་པོ་ཆེན་པོའོ། །</s>
  </p>
  <p id="344">
    <s id="344:1">དེ་ནས་ཀླུའི་རྒྱལ་པོ་ཨེ་ར་པ་ནས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="344:2">འཇིག་རྟེན་<ref folio="F.120.b"/>དཔག་མེད་མང་པོའི་སྐྱབས་ཀྱི་མཆོག །རྒྱལ་བ་ཐེ་ཚོམ་གཅོད་ལ་ཞུ་བགྱི་བ། །</s>
    <s id="344:3">བྱང་ཆུབ་སེམས་དཔས་སུག་ལས་ཅི་བགྱིས་ན</s>
  </p>
  <p id="345">
    <s id="345:1">སངས་རྒྱས་མངོན་དུ་ལྷན་ཅིག་ཕྲད་པ་འཐོབ། །</s>
  </p>
  <p id="346">
    <s id="346:1">འཇིག་རྟེན་མགོན་པོ་དེ་ལ་ཀླུས་ཞུས་ནས། །</s>
  </p>
  <p id="347">
    <s id="347:1">འཇིག་རྟེན་ཕན་ཕྱིར་འདྲེན་པས་ལུང་བསྟན་པ། །</s>
    <s id="347:2">སེམས་ཅན་རྒྱུད་ལ་ཉོན་མོངས་རྣམ་རིག་དང་། །ཡོངས་སུ་དུལ་བའི་ཡིད་ནི་རྣམ་ཤེས་ནས། །</s>
  </p>
  <p id="348">
    <s id="348:1">འགྲོ་ལ་ཕན་ཕྱིར་སྙིང་རྗེ་བསྐྱེད་ནས་སུ། །བྱང་ཆུབ་མཆོག་གི་དོན་དུ་སྤྱད་པ་སྤྱོད། །</s>
  </p>
  <p id="349">
    <s id="349:1">བདག་དང་རྒྱལ་བར་ཇི་ལྟར་ཕྲད་སྙམ་ནས། །</s>
  </p>
  <p id="350">
    <s id="350:1">ཐབས་ལ་མཁས་པར་མངོན་པར་རབ་གནས་ཏེ། །</s>
  </p>
  <p id="351">
    <s id="351:1">རྒྱལ་བ་རྣམས་དང་བདེ་གཤེགས་མྱ་ངན་འདས། །</s>
  </p>
  <p id="352">
    <s id="352:1">སྐུ་གདུང་དག་ལ་གཞལ་མེད་མཆོད་བྱེད་ཅིང་། །རྣམ་གྲོལ་ཡིད་ཀྱིས་སྨོན་ལམ་འདེབས་པར་བྱེད། །</s>
  </p>
  <p id="353">
    <s id="353:1">དེ་ཡིས་ལེགས་པའི་ལས་དེ་བྱས་པས་ན། །</s>
  </p>
  <p id="354">
    <s id="354:1">རྟག་ཏུ་སངས་རྒྱས་མངོན་པར་ཕྲད་འཐོབ་སྟེ། །</s>
  </p>
  <p id="355">
    <s id="355:1">རྒྱལ་བ་མངོན་སུམ་མཆོད་པ་བྱས་ནས་སུ། །བྱང་ཆུབ་དགའ་བ་འོད་ལྡན་རེག་པར་འགྱུར། །</s>
  </p>
  <p id="356">
    <s id="356:1">སངས་རྒྱས་ཀྱིས་ནི་ལེགས་གསུངས་ཚིག་ཐོས་ནས། །</s>
  </p>
  <p id="357">
    <s id="357:1">ཨེ་ར་བ་ན་ཀླུ་ནི་ཡིད་མགུ་སྟེ། །</s>
  </p>
  <p id="358">
    <s id="358:1">གཞལ་དུ་མེད་པའི་དགའ་བས་སེམས་བདེ་ནས། །</s>
  </p>
  <p id="359">
    <s id="359:1">དད་པའི་ཡིད་ཀྱིས་སངས་རྒྱས་མངོན་བསྟོད་པ། །</s>
    <s id="359:2">མི་འདུལ་ཁ་ལོ་སྒྱུར་ལ་ཕྱག་འཚལ་ལོ། །</s>
  </p>
  <p id="360">
    <s id="360:1">ཁྱོད་ཀྱིས་བདག་གི་སོམ་ཉི་ཐེ་ཚོམ་བསལ། །</s>
  </p>
  <p id="361">
    <s id="361:1">བྱང་ཆུབ་དོན་དུ་ཡིད་འདི་བསྐྱེད་བགྱི་སྟེ། །</s>
  </p>
  <p id="362">
    <s id="362:1">སྡུག་བསྔལ་མཐར་བགྱིད་སངས་རྒྱས་འགྱུར་བར་བགྱི། །</s>
  </p>
  <p id="363">
    <s id="363:1">གང་ཟག་བདག་གིས་ཀླུ་ཡི་བདག་པོ་ཡི། །བསམ་པ་ཐུགས་ཆུད་བྱང་ཆུབ་ལུང་བསྟན་པ། །</s>
    <s id="363:2">བསྐལ་པ་བྱེ་བ་བརྒྱད་ཅུ་རྩ་བཞི་རུ། །སྤྱད་པ་སྤྱོད་ནས་དེ་ནས་སངས་རྒྱས་འགྱུར། །</s>
  </p>
  <p id="364">
    <s id="364:1">མི་མཆོག་མཚན་ནི་ཐམས་ཅད་སྒྲོལ་བ་སྟེ། །</s>
  </p>
  <p id="365">
    <s id="365:1">སྲོག་ཆགས་བྱེ་བ་སྟོང་ཕྲག་ཐར་བར་བྱེད། །</s>
  </p>
  <p id="366">
    <s id="366:1">དེ་ཡི་རིང་བསྲེལ་མང་པོར་འགྱུར་བ་སྟེ། །</s>
  </p>
  <p id="367">
    <s id="367:1">སྐྱེ་བོ་མང་པོ་མཐོ་རིས་འགྲོ་བར་འགྱུར། །</s>
  </p>
  <p id="368">
    <s id="368:1">ཀླུ་དེ་སྟོན་པའི་གསུང་གིས་དགའ་གྱུར་ནས། །</s>
  </p>
  <p id="369">
    <s id="369:1">འཇིག་རྟེན་ཕན་མཛད་རྣམ་འདྲེན་མངོན་བསྟོད་པ། །</s>
    <s id="369:2">ཁྱོད་ཀྱིས་འགྲོ་བའི་དོན་ནི་རྒྱ་ཆེར་མཛད། །</s>
  </p>
  <p id="370">
    <s id="370:1">སྡུག་བསྔལ་མཐར་མཛད་སངས་རྒྱས་ཕྱག་འཚལ་ལོ།། །།</s>
  </p>
  <p id="371">
    <s id="371:1">བམ་པོ་བཅུ་གཉིས་པ། </s>
    <s id="371:2">དེ་ནས་ཀླུའི་རྒྱལ་པོ་ཚིབ་པའི་བུས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་<ref folio="F.121.a"/>པ། </s>
    <s id="371:3">ལྷ་དང་བཅས་པའི་འཇིག་རྟེན་དོན་སླད་དུ། །འཇིག་རྟེན་དོན་མཛད་རྣམ་འདྲེན་ལ་ཞུ་བ། །</s>
    <s id="371:4">སྤྱད་པ་སྤྱོད་ཚེ་སུག་ལས་ཅི་བགྱིས་པས། །མ་རྟོགས་རྟོགས་ནས་</s>
  </p>
  <p id="372">
    <s id="372:1">རྒྱལ་བ་རྣམ་འདྲེན་འགྱུར། །</s>
  </p>
  <p id="373">
    <s id="373:1">ཚིབ་པའི་བུ་དེས་རྒྱལ་ལ་མངོན་ཞུས་ནས། །</s>
  </p>
  <p id="374">
    <s id="374:1">ཉོན་མོངས་ཐམས་ཅད་བསལ་བས་ལུང་བསྟན་པ། །</s>
    <s id="374:2">དགེ་བའི་ལས་ཀྱིས་འབྲས་བུ་ཡིད་འོང་ཞིང་། །</s>
    <s id="374:3">ཉོན་མོངས་བཅོམ་པས་དེས་ན་རྒྱལ་ཞེས་བྱ། །</s>
  </p>
  <p id="375">
    <s id="375:1">དེ་ནི་འགྲོ་ཀུན་ཚེ་དང་སངས་རྒྱས་ལ། །མཆོག་ཏུ་དང་བ་དག་གིས་སེམས་ཀྱང་ཤེས། །</s>
  </p>
  <p id="376">
    <s id="376:1">དེ་ཡིས་ལས་ཀྱི་ལམ་དེ་བྱས་པས་ན། །</s>
  </p>
  <p id="377">
    <s id="377:1">འགྲོ་བའི་རྟག་པ་རྒྱལ་བ་དག་ཏུ་འགྱུར། །</s>
  </p>
  <p id="378">
    <s id="378:1">དེ་ཡིས་རྒྱལ་བའི་བཤད་པ་ཐོས་ནས་སུ། །འགྲོ་བ་ཐམས་ཅད་ལ་ནི་དད་པར་བྱས། །</s>
  </p>
  <p id="379">
    <s id="379:1">དེ་ཚེ་དེ་ཡིས་དགེ་བ་བྱས་པས་ན། །</s>
  </p>
  <p id="380">
    <s id="380:1">འདི་ཡི་སྨོན་ལམ་བཏབ་ལྟར་བདག་འགྱུར་རོ། །</s>
  </p>
  <p id="381">
    <s id="381:1">དེ་ནས་འཇིག་རྟེན་མགོན་པོས་དེ་ལུང་བསྟན། །མི་མཆོག་སངས་རྒྱས་སུ་ནི་འགྱུར་བ་སྟེ། །</s>
  </p>
  <p id="382">
    <s id="382:1">སྲོག་ཆགས་བྱེ་བ་སྟོང་ཕྲག་ཐར་བྱེད་ཅིང་། །སྤྱད་པ་སྤྱོད་ཚེ་རྒྱལ་བ་མངོན་པར་བསྟོད། །</s>
  </p>
  <p id="383">
    <s id="383:1">སྟོན་པའི་གསུང་གིས་ཀླུ་དེ་དགའ་གྱུར་ནས། །</s>
  </p>
  <p id="384">
    <s id="384:1">སངས་རྒྱས་ལ་ནི་དད་བསྐྱེད་མངོན་བསྟོད་པ། །</s>
    <s id="384:2">འགྲོ་བ་ཐར་མཛད་སངས་རྒྱས་ཕྱག་འཚལ་ལོ། །</s>
  </p>
  <p id="385">
    <s id="385:1">བསམ་ཡས་བདེ་གཤེགས་ཁྱོད་ལ་ཕྱག་འཚལ་ལོ། །</s>
  </p>
  <p id="386">
    <s id="386:1">དེ་ནས་ཀླུའི་རྒྱལ་པོ་ནག་པོས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="386:2">དྲང་སྲོང་ཆེན་པོ་སྐྱབས་མཆོག་དཔག་ཏུ་མེད། །</s>
  </p>
  <p id="387">
    <s id="387:1">སྐྱོན་དང་བྲལ་ཞིང་ཡོན་ཏན་མཆོག་བརྙེས་པ། །སྟོབས་བཅུའི་འཇིགས་པས་རྣམ་གནོན་ཁྱོད་ལ་ནི། །བྱང་ཆུབ་ཞི་སྤྱོད་མཁས་པ་རབ་གནས་ཞུ། །</s>
  </p>
  <p id="388">
    <s id="388:1">དེས་པའི་ཉོན་མོངས་ཇི་ལྟར་བསལ་བ་དང་། །རྒྱལ་བའི་མཆོག་ཉིད་ཇི་ལྟར་བསྒོམ་པར་བགྱི། །</s>
  </p>
  <p id="389">
    <s id="389:1">བདུད་ཀྱི་སྤྱོད་ཡུལ་དེ་དག་ཇི་ལྟར་སྤང་། །</s>
  </p>
  <p id="390">
    <s id="390:1">སངས་རྒྱས་སྤྱོད་ཡུལ་དག་ལ་ཇི་ལྟར་སྤྱད། །</s>
  </p>
  <p id="391">
    <s id="391:1">རྒྱལ་བ་ལ་ནི་ཀླུ་དེས་ཞུས་པ་དང་། །ཇི་ལྟར་བདེ་གཤེགས་སྤྱོད་ཡུལ་སྤྱད་པ་དང་། །ཇི་ལྟར་བདུད་ཀྱི་སྤྱོད་ཡུལ་སྤང་བ་དག །</s>
  </p>
  <p id="392">
    <s id="392:1">ལམ་གཉིས་ཤིན་ཏུ་མཁྱེན་པས་རབ་ཏུ་བསྟན། །</s>
  </p>
  <p id="393">
    <s id="393:1">སྟོན་པ་ལ་ནི་ཀླུ་བདག་དེས་ཞུས་ནས། །</s>
  </p>
  <p id="394">
    <s id="394:1">དེ་ཡི་བསམ་པ་ཐུགས་ཆུད་ལུང་བསྟན་པ། །</s>
    <s id="394:2">མི་མཁས་གང་དག་སེམས་ཅན་འདུ་ཤེས་སྤྱོད། །</s>
  </p>
  <p id="395">
    <s id="395:1">དེ་དག་ནག་པོའི་རྩ་ལག་སྤྱོད་<ref folio="F.121.b"/>ཡུལ་སྤྱོད། །</s>
  </p>
  <p id="396">
    <s id="396:1">གང་དག་སེམས་ཅན་མེད་ཅིང་ཡིད་མི་གནས། །</s>
  </p>
  <p id="397">
    <s id="397:1">དེ་དག་ཐམས་ཅད་གཟིགས་པའི་སྤྱོད་ཡུལ་སྤྱོད། །</s>
  </p>
  <p id="398">
    <s id="398:1">ནག་པོའི་རྩ་ལག་དག་ལས་རྒྱལ་ནས་སུ། །བྱང་ཆུབ་བླ་མེད་ཞི་བ་དེས་ཐོབ་བོ། །</s>
    <s id="398:2">སྟོན་པའི་གསུང་གིས་ཀླུ་དེ་དགའ་གྱུར་ནས། །</s>
  </p>
  <p id="399">
    <s id="399:1">བདུད་ཀྱི་སྤྱོད་ཡུལ་མྱུར་བར་རྣམ་སྤངས་ཏེ། །</s>
  </p>
  <p id="400">
    <s id="400:1">སངས་རྒྱས་ཐམས་ཅད་གཟིགས་ལྟར་སྤྱོད་ཡུལ་དག །</s>
  </p>
  <p id="401">
    <s id="401:1">བསྟེན་པས་དེ་ནི་མྱུར་དུ་རྒྱལ་བར་འགྱུར། །</s>
  </p>
  <p id="402">
    <s id="402:1">དེ་ནས་ཀླུའི་རྒྱལ་པོ་གཽ་ཏ་མས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="402:2">ཁ་ལོ་སྒྱུར་མཆོག་ཁྱོད་ལ་ཞུ་བགྱི་བ། །</s>
    <s id="402:3">འདྲེན་པ་ཁྱོད་སྲས་ཇི་ལྟར་སྤྱད་བགྱིས་ནས</s>
  </p>
  <p id="403">
    <s id="403:1">ཀླུ་ཡི་སྐྱེ་གནས་དག་ནི་གཅོད་བགྱིད་ཅིང་། །སངས་རྒྱས་ཚུལ་གྱི་མྱུ་གུ་བསྐྱེད་པར་བགྱིད། །</s>
    <s id="403:2">བདེ་བར་གཤེགས་ལ་ཀླུ་དེས་ཞུས་པ་དང་། །དེ་ཡི་བསམ་པ་ཐུགས་ཆུད་ལུང་བསྟན་པ། །</s>
    <s id="403:3">སེམས་ཅན་མེད་ལ་རྒྱལ་བའི་སྲས་སྤྱོད་ཅིང་། །བྱང་ཆུབ་སེམས་ལ་ནམས་ཀྱང་དེ་མི་གནས། །</s>
  </p>
  <p id="404">
    <s id="404:1">དེ་ནི་སྟོང་ཉིད་ཁོང་དུ་ཆུད་པ་ཡིན། །</s>
  </p>
  <p id="405">
    <s id="405:1">མཁས་པ་མཚན་མ་སྨོན་ལམ་རྣམ་སྤངས་ཤིང་། །</s>
    <s id="405:2">མཛངས་པ་མི་དམིགས་པ་ལ་གནས་པ་དག །</s>
  </p>
  <p id="406">
    <s id="406:1">འདི་ནི་སངས་རྒྱས་ཆོས་མངོན་མྱུ་གུ་བསྐྱེད། །</s>
  </p>
  <p id="407">
    <s id="407:1">སྟོན་པའི་གསུང་གིས་ཀླུ་དེ་དགའ་གྱུར་ནས། །</s>
  </p>
  <p id="408">
    <s id="408:1">མི་དམིགས་པ་ལ་བརྟེན་པར་རབ་གནས་ཤིང་། །བདུད་ཀྱི་ཞགས་བཅིངས་དམ་པ་བཅད་ནས་སུ། །སངས་རྒྱས་ཚུལ་ལ་ཀླུ་ནི་རབ་ཏུ་གནས། །</s>
  </p>
  <p id="409">
    <s id="409:1">འཇིག་རྟེན་མཁས་པས་བྱང་ཆུབ་དེ་ལུང་བསྟན། །</s>
    <s id="409:2">མ་འོངས་དུས་སུ་སངས་རྒྱས་འགྱུར་བ་སྟེ། །</s>
  </p>
  <p id="410">
    <s id="410:1">རྣམ་ཐར་རྒྱལ་ཞེས་ཕྱོགས་སུ་རྣམ་གྲགས་ཤིང་། །</s>
    <s id="410:2">བདུད་ཀྱི་དབང་སོང་སྲོག་ཆགས་ཐར་བར་བྱེད། །</s>
  </p>
  <p id="411">
    <s id="411:1">སྟོན་པའི་གསུང་གིས་ཀླུ་དེ་དགའ་གྱུར་ནས། །</s>
  </p>
  <p id="412">
    <s id="412:1">ཐལ་མོ་སྦྱར་ནས་སངས་རྒྱས་ཕྱག་འཚལ་བྱེད། །</s>
  </p>
  <p id="413">
    <s id="413:1">ཁྱོད་ཀྱི་ལམ་བསྟན་པས་ན་སངས་རྒྱས་བསྟེན། །</s>
  </p>
  <p id="414">
    <s id="414:1">མི་མཆོག་ཐར་མཛད་ཞིང་ལ་ཕྱག་འཚལ་ལོ། །</s>
  </p>
  <p id="415">
    <s id="415:1">དེ་ནས་ཀླུའི་རྒྱལ་པོ་ཀམ་པ་ལའི་སྒྲས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="415:2">ཟླ་བའི་འོད་ལྟར་དྲི་མེད་མཐུ་ཆེ་ཞིང་། །མི་མཆོག་རང་བྱུང་གྱུར་ལ་ཞུ་བགྱི་བ། །</s>
    <s id="415:3">རྣམ་འདྲེན་སྲས་ནི་ཇི་ལྟར་སྤྱད་བགྱིས་ན</s>
  </p>
  <p id="416">
    <s id="416:1">ཕན་པར་འཇུག་ཅིང་རྗེས་སུ་སྐྱེ་བར་འགྱུར། །</s>
  </p>
  <p id="417">
    <s id="417:1">གལ་ཏེ་སྟོང་<ref folio="F.122.a"/>ཉིད་སྨོན་མེད་རྗེས་སོང་ཞིང་། །ཕུང་པོ་མཚན་མ་མི་ལྡན་བྲལ་བ་དང་། །ནམ་མཁའ་འདྲ་བའི་ཆོས་དང་རྣམ་ཤེས་ན། །</s>
  </p>
  <p id="418">
    <s id="418:1">ཕ་ཡི་ལམ་དུ་བུ་ཡང་རྗེས་འགྲོ་འགྱུར། །</s>
  </p>
  <p id="419">
    <s id="419:1">སྟོན་པས་ལེགས་པར་གསུངས་པ་དེ་དགའ་ནས། །</s>
  </p>
  <p id="420">
    <s id="420:1">དམིགས་སུ་མེད་པ་ཡི་ནི་སེམས་བསྐྱེད་དོ། །</s>
  </p>
  <p id="421">
    <s id="421:1">འཇིག་རྟེན་མཁས་པས་བྱང་ཆུབ་དེ་ལུང་བསྟན། །</s>
    <s id="421:2">རྗེས་སུ་འཐུན་འདི་སྤྱོད་པ་སྤྱད་བྱས་ཤིང་། །ཞིང་མཆོག་དག་ཀྱང་ཡོངས་སུ་སྦྱངས་ནས་སུ། །མ་འོངས་དུས་སུ་སངས་རྒྱས་འགྱུར་བ་སྟེ། །</s>
  </p>
  <p id="422">
    <s id="422:1">ཟླ་བས་ལྷག་པར་ཕྱོགས་སུ་རྣམ་གྲགས་ཤིང་། །སྲིད་པར་འགྲོ་བའི་སེམས་ཅན་ཐར་བར་བྱེད། །</s>
  </p>
  <p id="423">
    <s id="423:1">ཀམ་པ་ལ་ཞེས་མིང་བཏགས་ཀླུ་དེ་ནི། །ཤཱཀྱ་སྲས་མཁས་བྱང་ཆུབ་ལུང་བསྟན་ནས། །</s>
  </p>
  <p id="424">
    <s id="424:1">སེམས་ནི་དགའ་ཞིང་ཡོངས་སུ་ཡིད་མགུ་སྟེ། །</s>
  </p>
  <p id="425">
    <s id="425:1">འགྲོ་ཀུན་ཐར་བར་མཛད་ལ་མངོན་བསྟོད་པ། །</s>
    <s id="425:2">ཐུབ་པ་ཆེ་ལ་འདི་ལྟར་སྐྱབས་སུ་མཆི། །</s>
    <s id="425:3">སངས་རྒྱས་འགྱུར་བར་ཐེ་ཚོམ་བདག་མ་མཆིས། །</s>
  </p>
  <p id="426">
    <s id="426:1">མུན་པ་དག་ལ་སྒྲོན་མ་གཟུང་བགྱི་ཞིང་། །ལོང་བ་མིག་མ་མཆིས་ལ་ལམ་བསྟན་བགྱི། །</s>
  </p>
  <p id="427">
    <s id="427:1">དེ་ནས་ཀླུའི་བདག་པོ་ཡུལ་འཁོར་སྲུང་གིས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="427:2">མགོན་པོ་འཇིག་རྟེན་ལོང་བར་གྱུར་པའི་མིག །མིག་སྦྱིན་སྨན་པ་དྲང་སྲོང་ཆེ་ལ་ཞུ། །</s>
  </p>
  <p id="428">
    <s id="428:1">གང་གིས་འཇིག་རྟེན་རྣམ་ཐར་ལམ་བཟང་ཞིང་། །ཞི་བའི་སར་མཆིས་རྐང་གཉིས་དབང་པོ་གསུངས། །</s>
  </p>
  <p id="429">
    <s id="429:1">སྟོབས་བཅུའི་སྟོབས་མངའ་རྣམ་པར་ཐར་བའི་ལམ་སྟོན་པ། །འཇིག་རྟེན་མགོན་པོ་རྐང་གཉིས་དབང་པོས་དེ་ལུང་བསྟན། །</s>
    <s id="429:2">གང་གིས་ཡུན་རིང་ཞུགས་པའི་སྡུག་བསྔལ་ལམ་ཞི་ཞིང་། །འཁོར་བ་ཉེར་ཞི་མྱ་ངན་འདས་པ་གསལ་བར་འགྲོ། །</s>
  </p>
  <p id="430">
    <s id="430:1">སྟོན་ལ་ཀླུ་ཡི་རྒྱལ་པོ་ལམ་ཞི་ཐོས་ནས་སུ། །སྡུག་བསྔལ་བ་ལ་སྙིང་རྗེ་དམ་པ་བསྐྱེད་བྱས་ཤིང་། །ཀླུ་ཡི་རྒྱལ་པོས་བྱང་ཆུབ་འདུན་པ་དྲག་བསྐྱེད་དེ། །</s>
  </p>
  <p id="431">
    <s id="431:1">སྟོབས་བཅུའི་སྟོབས་འཆང་འཇིག་རྟེན་མགོན་དུ་བདག་འགྱུར་བྱེད། །</s>
    <s id="431:2">སྟོབས་བཅུའི་ཡོན་ཏན་མངའ་བས་ཀླུ་དབང་ལུང་བསྟན་པ། །</s>
    <s id="431:3">མི་ཡི་སེང་གེ་བདག་ཉིད་མུ་སྟེགས་དགྲར་འགྱུར་ཞིང་། །</s>
    <s id="431:4">སེམས་ཅན་མཐའ་ཡས་དཔག་མེད་འཁོར་བར་འགྲོ་བ་དག །</s>
  </p>
  <p id="432">
    <s id="432:1">བདེ་གཤེགས་མཆོག་གི་ཚིག་གིས་འདྲེན་ཅིང་ཐར་བར་<ref folio="F.122.b"/>བྱེད། །</s>
  </p>
  <p id="433">
    <s id="433:1">སྟོན་པའི་གསུང་མཆོག་ཀླུ་ཡི་རྒྱལ་པོས་ཐོས་ནས་སུ། །དགའ་བའི་སེམས་ཀྱིས་སོར་བཅུའི་རྩེ་མོ་ཐལ་སྦྱར་ཏེ། །</s>
  </p>
  <p id="434">
    <s id="434:1">མི་དབང་འཇིག་རྟེན་མགོན་པོ་དྲང་སྲོང་ཆེན་པོ་ལ། །གུས་པ་བསྐྱེད་ནས་</s>
  </p>
  <p id="435">
    <s id="435:1">འཁྲུལ་མེད་ཚིག་གིས་མངོན་བསྟོད་པ། །</s>
    <s id="435:2">སྐྱབས་མཆོག་ཤིན་ཏུ་ཐུགས་གཞུངས་མཚུངས་མེད་ཡེ་ཤེས་ཏོག །འགྲོ་བའི་དགེ་བ་སྤྱོད་ཅིང་དགེ་ལ་ཡུན་རིང་དང་། །འགྲོ་བའི་བསམ་པ་མཐའ་ཡས་ཁྱོད་ཀྱིས་ཐུགས་ཆུད་པས། །དེས་ན་མི་དབང་ཁྱོད་ནི་འཇིག་རྟེན་རྒྱ་ཆེར་གྲགས། །</s>
  </p>
  <p id="436">
    <s id="436:1">དེ་ནས་ཀླུའི་རྒྱལ་པོ་གསེར་མགྲིན་གྱིས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="436:2">སྟོབས་བཅུའི་སྟོབས་མངའ་སྟོབས་ཆེ་སྟོབས་དང་ལྡན་པ་སྟེ། །</s>
  </p>
  <p id="437">
    <s id="437:1">ཐུགས་དགེ་སྣང་མཛད་འོད་དང་ལྡན་ཞིང་སྡིག་མི་མངའ། །</s>
  </p>
  <p id="438">
    <s id="438:1">སྲིད་རྒྱལ་བློ་གྲོས་བཟང་བས་འགྲོ་བ་ཤིན་ཏུ་མཁྱེན། །</s>
  </p>
  <p id="439">
    <s id="439:1">རྒྱལ་བ་དགེ་སྤྱོད་ཤིན་ཏུ་དྲི་མེད་ཞལ་གསུངས་ཤིག །</s>
    <s id="439:2">མི་མཆོག་རྡུལ་བྲལ་ཁྱོད་སྲས་ཇི་ལྟར་སྤྱད་བགྱིས་ན། །</s>
  </p>
  <p id="440">
    <s id="440:1">མཁས་པ་མ་དཀྲུགས་མ་བསྐྱོད་པ་དག་ཐུགས་ཆུད་ཅིང་། །རྒྱལ་བ་རྡུལ་བྲལ་དཔག་མེད་བརྒྱ་ནི་ཡོངས་སུ་མཁྱེན། །</s>
  </p>
  <p id="441">
    <s id="441:1">རྒྱལ་སྲས་སྐྱེ་བོ་ཕན་མཛད་ཐུགས་སུ་ཆུད་པའི་སྤྱན། །</s>
    <s id="441:2">བློ་གྲོས་དཔག་མེད་མངའ་བ་ལྷ་མི་མཁས་པ་ཡིས། །བླ་མར་བགྱིས་ཤིང་རྒྱལ་བ་དཔག་མེད་ས་ཡས་བསྐོར། །</s>
  </p>
  <p id="442">
    <s id="442:1">མཁས་པ་དུས་སུ་འགྲོ་བ་དཔག་མེད་ཕན་མཛད་དགོངས། །</s>
  </p>
  <p id="443">
    <s id="443:1">སྟོབས་བཅུ་མངའ་བ་ཀླུ་ཡི་འགྲོ་བ་ཞུས་པ་གསུངས། །</s>
  </p>
  <p id="444">
    <s id="444:1">བློ་འཆལ་བྲལ་ཞིང་བློ་གཙང་རྗེས་དགོངས་བརྟག་པ་མཛོད། །</s>
  </p>
  <p id="445">
    <s id="445:1">ང་ཡི་སྲས་མཆོག་རྒྱལ་བསྟེན་རྒ་ཤི་ཟད་བྱེད་པ། །འཐོབ་ཅིང་རྒྱལ་བས་མཆོད་ཅིང་རྡུལ་མེད་སྐྱོན་བྲལ་རེ། །</s>
    <s id="445:2">འགྲོ་བའི་སྡུག་བསྔལ་དཔག་མེད་བརྒྱ་ཤེས་ཡོངས་སུ་འགྲོ་ལ། །</s>
    <s id="445:3">སྟོབས་བཅུ་བློ་གྲོས་མངའ་བས་ཀླུ་ཡི་བདག་པོ་ཡིས། །རྒ་ཤི་ཟད་བྱ་ཐོས་ནས་</s>
  </p>
  <p id="446">
    <s id="446:1">རབ་ཏུ་ཡིད་དགའ་སྟེ</s>
  </p>
  <p id="447">
    <s id="447:1">འགྲོ་ལ་ཕན་ཡིད་བྱང་ཆུབ་ཡིད་བྱས་རྒྱལ་བའི་མཆོག ། རྣམ་འདྲེན་བློ་མངའ་འགྲོ་ལ་ཕན་མཛད་མངོན་བསྟོད་པ། །</s>
    <s id="447:2">འགྲོ་བ་མང་པོའི་མུན་པ་རབ་རིབ་ལིང་ཏོག་དག །</s>
  </p>
  <p id="448">
    <s id="448:1">གཅོད་མཛད་འགྲོ་འདིའི་སྡུག་བསྔལ་འཇོམས་ཤིང་མུན་པ་དང་། །རབ་རིབ་ལིང་ཏོག་ཀུན་ནས་སེལ་མཛད་བདུད་རྩིའི་ལམ། །ཤིན་ཏུ་དྲི་མེད་སྤྱན་མངའ་<ref folio="F.123.a"/>དགེ་བ་ཕྱོགས་བཅུར་སྟོན། །</s>
  </p>
  <p id="449">
    <s id="449:1">ཀླུ་ཡི་བདག་པོའི་གསེར་དངུལ་ལྟ་བུའི་ཁྱིམ་གཤེགས་ཤིང་། །</s>
    <s id="449:2">ཡོན་ཏན་དཔག་མེད་མངའ་བ་ཤིན་ཏུ་ཐུགས་སུ་ཆུད། །</s>
  </p>
  <p id="450">
    <s id="450:1">བློ་གྲོས་སྟོན་མཛད་འོད་ཟེར་སྟོང་འདྲའི་སྤྱན་མངའ་ཞལ། །</s>
    <s id="450:2">མ་འཁྲུལ་མ་གློངས་མ་སྨད་གཟི་ཆེ་མཁས་པའི་གཟི། །</s>
    <s id="450:3">སྟོབས་བཅུ་འོད་ཆེན་མངའ་ལ་འགྲོ་བའི་ཚིག་གིས་བསྟོད། །</s>
  </p>
  <p id="451">
    <s id="451:1">རྒྱལ་མཆོག་བདག་ཉིད་བདེ་ལྡན་སངས་རྒྱས་བྱང་ཆུབ་ནས། །</s>
  </p>
  <p id="452">
    <s id="452:1">འགྲོ་བ་འཁྱམས་ཤིང་མངོན་མེད་རྒ་ཤི་སྡུག་བསྔལ་གྱིས། །ཉམ་ཐག་སྡུག་བསྔལ་དཔག་མེད་བསལ་ཏེ་ཐར་བར་བགྱི། །</s>
  </p>
  <p id="453">
    <s id="453:1">བདེ་དང་ཞི་དང་ཞི་བ་རྡུལ་མེད་རྒྱ་ཆེ་སེལ། །</s>
  </p>
  <p id="454">
    <s id="454:1">ཞི་བའི་ལམ་དུ་ཞུགས་ནས་བདག་ནི་སངས་རྒྱས་བགྱི། །</s>
  </p>
  <p id="455">
    <s id="455:1">རྒྱལ་བ་བརྒྱ་ཡིས་ཐུགས་ཆུད་བདུད་ཀྱི་སྟོབས་དག་ནི། །སྟོབས་མེད་བགྱི་ཞིང་མི་མཁས་པ་དག་གཞུག་པར་བགྱི། །</s>
  </p>
  <p id="456">
    <s id="456:1">དེ་ནས་ཀླུའི་རྒྱལ་པོ་མགྲིན་སྔོན་གྱིས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="456:2">སྟོན་མཆོག་མི་འདུལ་ཁ་ལོ་སྒྱུར་ལ་ཞུ་བགྱི་བ། །</s>
    <s id="456:3">འདྲེན་པ་ཁྱོད་ཀྱི་སྲས་ནི་ཇི་ལྟར་སྤྱད་བགྱིས་ན</s>
  </p>
  <p id="457">
    <s id="457:1">ཁ་ན་མ་ཐོ་མེད་ཅིང་ཞི་ལ་རྡུལ་བྲལ་དང་། །ཉོན་མོངས་མེད་ཅིང་བྱང་ཆུབ་དམ་པ་སངས་རྒྱས་འགྱུར། །</s>
  </p>
  <p id="458">
    <s id="458:1">འགྲོ་བའི་དོན་དུ་འདྲེན་པས་གསུངས་པ་གང་། །དཔའ་བོ་ཁྱོད་ཉིད་ལས་འཁྲུངས་སྲས་ཐོས་ནས། །</s>
  </p>
  <p id="459">
    <s id="459:1">ཁ་ན་མ་ཐོ་མེད་ཅིང་བདག་དང་གཞན། །སངས་རྒྱས་འགྱུར་དང་བྱང་ཆུབ་ཐེ་ཚོམ་ཁུམ། །</s>
    <s id="459:2">མགྲིན་སྔོན་ཀླུ་དེ་ཡིས་ནི་ཞུས་པ་དང་། །འཇིག་རྟེན་ཀུན་ལ་ཆགས་པ་མེད་པའི་ཐུགས། །ཆོས་རྣམས་ཀུན་ལ་མི་འཇིགས་དབང་བརྙེས་ཤིང་། །སྟོན་པའི་གསུང་ལ་ལེགས་གནས་ལུང་བསྟན་པ། །</s>
    <s id="459:3">ང་སྲས་འཇིག་རྟེན་གསུམ་ལ་མ་ཆགས་ཤིང་། །འགྲོ་ལ་ཕན་པར་སྤྱད་པ་སྤྱོད་བྱེད་པ། །འདོད་པའི་ཁམས་དང་གཟུགས་ཀྱི་ཁམས་དག་དང་། །གཟུགས་མེད་ཁམས་སུའང་ཆེད་དུ་མི་སྐྱེའོ། །</s>
  </p>
  <p id="460">
    <s id="460:1">མྱ་ངན་འདས་དབྱིངས་གཞལ་མེད་འདུས་མ་བྱས། །ཐམས་ཅད་ཀྱི་ནི་སྡུག་བསྔལ་ཟད་ཅིང་འགོག །</s>
    <s id="460:2">དེ་ནི་ཉེར་བཟུང་འཇིག་རྟེན་གོས་མེད་ཡིན། །</s>
  </p>
  <p id="461">
    <s id="461:1">རྒྱལ་བ་རྒྱལ་བའི་དབང་པོ་རབ་ཏུ་བསྒོམ། །</s>
  </p>
  <p id="462">
    <s id="462:1">དེ་ཡིས་ལེགས་པའི་ལས་དེ་བྱས་པས་ན། །</s>
  </p>
  <p id="463">
    <s id="463:1">གོས་པ་མེད་ཅིང་འཇིགས་མེད་རྣམ་སྤྱོད་ལ། །</s>
    <s id="463:2">བདག་དང་གཞན་<ref folio="F.123.b"/>ལ་གནོད་པ་མེད་གནས་ཏེ། །</s>
  </p>
  <p id="464">
    <s id="464:1">བདག་ཉིད་བླ་མེད་བྱང་ཆུབ་མངོན་འཚང་རྒྱ། །</s>
  </p>
  <p id="465">
    <s id="465:1">དེ་ནི་རྣམ་སྨིན་དེ་ལས་རྗེས་འཐུན་པ། །ཤིན་ཏུ་དཀའ་བས་བྱང་ཆུབ་འཚང་རྒྱར་འགྱུར། །</s>
  </p>
  <p id="466">
    <s id="466:1">དེ་ཡི་སྐྱེ་བོ་སྲོག་ཆགས་ལྷ་དང་ཀླུ། །མི་དང་སྲིན་པོ་དག་གིས་མི་མཐོང་ངོ་། །</s>
  </p>
  <p id="467">
    <s id="467:1">ཀླུ་མགྲིན་སྔོན་པོ་སྟོབས་པོ་ཆེ་དེ་ནི། །སངས་རྒྱས་ཀུན་མཁྱེན་གསུང་གིས་དགའ་གྱུར་ནས། །</s>
  </p>
  <p id="468">
    <s id="468:1">སོར་མོ་བཅུ་ཡི་ཐལ་སྦྱར་མགོ་བཏུད་དེ། །</s>
  </p>
  <p id="469">
    <s id="469:1">འཇིག་རྟེན་སྒྲོན་མཛད་འདྲེན་ལ་ཕྱག་འཚལ་བྱེད། །</s>
  </p>
  <p id="470">
    <s id="470:1">མི་མཆོག་ལ་ནི་འདི་ལྟར་བདག་སྐྱབས་མཆི། །</s>
    <s id="470:2">ཡབ་ཀྱི་རྗེས་སུ་སྲས་ཀྱང་མཆི་བགྱི་ཞིང་། །མཐར་བགྱིད་བཅོམ་ལ་བྱང་ཆུབ་འཚང་རྒྱར་བགྱི། །</s>
  </p>
  <p id="471">
    <s id="471:1">སེམས་ཅན་སྡུག་བསྔལ་ཆོས་ཀྱིས་གནོད་གྱུར་དགྲོལ། །</s>
  </p>
  <p id="472">
    <s id="472:1">འཇིག་རྟེན་མཁས་པས་བྱང་ཆུབ་དེ་ལུང་བསྟན། །</s>
    <s id="472:2">ཁྱོད་ནི་མ་འོངས་དུས་སུ་འཚང་རྒྱ་སྟེ། །</s>
  </p>
  <p id="473">
    <s id="473:1">ཀུན་ཏུ་སྤྱན་ཞེས་ཕྱོགས་སུ་རྣམ་གྲགས་ཤིང་། །</s>
    <s id="473:2">འགྲོ་བའི་སྲིད་ལས་སེམས་ཅན་གྲོལ་བར་བྱེད། །</s>
  </p>
  <p id="474">
    <s id="474:1">དེ་ནས་ཀླུའི་རྒྱལ་པོ་འཇིགས་སྒྲོགས་ཀྱིས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="474:2">མི་འདུལ་ཁ་ལོ་སྒྱུར་བ་ཡིད་ལས་འདས། །</s>
  </p>
  <p id="475">
    <s id="475:1">སྟོན་པ་སུག་ལས་ཅི་བགྱིས་བདག་ཞུའོ། །</s>
  </p>
  <p id="476">
    <s id="476:1">རྒྱལ་བ་དེ་ནི་སྣམ་ཕྱོགས་གཟིགས་པ་ན། །</s>
  </p>
  <p id="477">
    <s id="477:1">དཀྱིལ་འཁོར་ཙམ་གྱིས་ནི་མདུན་དུ་འགྱུར། །</s>
  </p>
  <p id="478">
    <s id="478:1">ཆོས་ལ་ངེས་པའི་རྒྱལ་བས་དེ་ལུང་བསྟན། །</s>
    <s id="478:2">ཀུན་མཁྱེན་མཁྱེན་པས་བསམ་པ་ཐུགས་ཆུད་ནས། །</s>
  </p>
  <p id="479">
    <s id="479:1">བླ་ན་མེད་པའི་ཐུགས་ནི་བསྐྱེད་མཛད་དེ། །</s>
  </p>
  <p id="480">
    <s id="480:1">དེ་བཞིན་མི་མཆོག་གིས་ནི་འདི་ལུང་བསྟན། །</s>
    <s id="480:2">བདེ་བ་འབྱུང་བ་དག་གི་ལས་བྱས་ཤིང་། །དེ་དག་སྔན་ཆད་ཡང་དང་ཡང་དྲན་པས། །དེ་ཡི་རྣམ་སྨིན་ལས་ནི་འདི་ལྟར་ཤེས། །</s>
  </p>
  <p id="481">
    <s id="481:1">དེ་ཡི་གཟིགས་པ་རས་ནི་འགྱུར་བ་ཡིན། །</s>
  </p>
  <p id="482">
    <s id="482:1">རྒྱལ་བས་ལེགས་གསུངས་ཚིག་ནི་ཐོས་ནས་སུ། །ཀླུ་རྒྱལ་དེ་ནི་མཆོག་ཏུ་དགའ་གྱུར་ནས། །</s>
  </p>
  <p id="483">
    <s id="483:1">འཕགས་པའི་ཟང་ཟིང་མེད་པའི་དགའ་བསྐྱེད་དེ། །</s>
  </p>
  <p id="484">
    <s id="484:1">ང་རྒྱལ་བཅོམ་ནས་སངས་རྒྱས་ཕྱག་འཚལ་བྱེད། །</s>
  </p>
  <p id="485">
    <s id="485:1">དེ་ནས་ཀླུའི་རྒྱལ་པོ་གཟི་ཅན་གྱིས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="485:2">ལམ་སྟོར་བ་ལ་ལམ་ནི་རབ་སྟོན་ཅིང་། །འཇིག་རྟེན་དོན་མཛད་འདྲེན་ལ་ཞུ་བགྱི་བ། །</s>
    <s id="485:3">སྔོན་ཚེ་རྟག་ཏུ་ཕྲིན་ལས་ཅི་མཛད་ན</s>
  </p>
  <p id="486">
    <s id="486:1">ཇི་<ref folio="F.124.a"/>ལྟར་དགོངས་པ་བཞིན་དུ་ཞི་གནས་མཛད། །</s>
  </p>
  <p id="487">
    <s id="487:1">འཇིག་རྟེན་མགོན་པོ་རྒྱལ་བས་དེ་ལུང་བསྟན། །</s>
    <s id="487:2">སེམས་ཅན་ཀླུ་ནི་གདུལ་བའི་དུས་བབ་ཅིང་། །འགྲོ་བ་ཐམས་ཅད་ལ་ནི་ཕན་པའི་ཕྱིར། །འདྲེན་པ་བདུད་སྟོབས་འཇོམས་པས་ལུང་བསྟན་པ། །</s>
    <s id="487:3">འདས་པའི་དུས་སུ་སྤྱད་པ་སྤྱོད་པའི་ཚེ། །ཚུལ་བཞིན་མ་ཡིན་སེམས་དང་གཉེན་མིན་པའི། །ནམས་ཀྱང་མི་སེམས་རྟག་ཏུ་ཞི་གནས་བསྟེན། །</s>
  </p>
  <p id="488">
    <s id="488:1">དེ་ལ་ངས་ནི་ཡུན་རིང་བསླབས་པ་ཡིན། །</s>
  </p>
  <p id="489">
    <s id="489:1">དེ་བཞིན་རྒྱལ་བ་དག་གི་མཆོད་རྟེན་ལ། །ཕྲེང་བ་རིན་ཆེན་དག་ནི་བཀྲམ་ཞིང་ཕུལ། །</s>
  </p>
  <p id="490">
    <s id="490:1">དེ་ཡིས་ལེགས་པའི་ལས་དེ་བྱས་པས་ན། །</s>
  </p>
  <p id="491">
    <s id="491:1">ཉོན་མོངས་སེམས་དང་ནམས་ཀྱང་མི་གནས་སོ། །</s>
  </p>
  <p id="492">
    <s id="492:1">ང་ཡིས་བསྐལ་པ་སྟོང་ཕྲག་བྱེ་བ་རུ། །གཞན་ལ་གནོད་པས་ནམས་ཀྱང་གནོད་མ་བྱས། །</s>
  </p>
  <p id="493">
    <s id="493:1">ང་ནི་དེ་ཡིས་ལས་ཀྱི་རྣམ་སྨིན་རྒྱུས། །</s>
  </p>
  <p id="494">
    <s id="494:1">ཇི་ལྟར་བསམས་བཞིན་ཞི་གནས་སྟེན་པར་བྱེད། །</s>
  </p>
  <p id="495">
    <s id="495:1">དྲང་སྲོང་ཆེ་བས་ལུང་བསྟན་འདི་ཐོས་ནས། །</s>
  </p>
  <p id="496">
    <s id="496:1">གཟི་ཅན་ཀླུ་ནི་དགའ་བར་གྱུར་པ་ན། །</s>
  </p>
  <p id="497">
    <s id="497:1">གཞལ་དུ་མེད་པའི་བདེ་བས་སེམས་དགའ་ནས། །</s>
  </p>
  <p id="498">
    <s id="498:1">སྟོན་པའི་མདུན་འདུག་ཚིགས་སུ་བཅད་པས་བསྟོད། །</s>
  </p>
  <p id="499">
    <s id="499:1">འགྲོ་བའི་ཀུན་ལྡང་ཉོན་མོངས་ཞི་མཛད་ཅིང་། །དེ་དག་སེམས་ཞི་ཁྱོད་ཀྱི་བསྟན་པ་མཛད། །</s>
  </p>
  <p id="500">
    <s id="500:1">ཐུབ་པ་ཉོན་མོངས་མེད་པར་འཇིག་རྟེན་སྤྱོད། །</s>
  </p>
  <p id="501">
    <s id="501:1">ཟླ་འོད་ལྟ་བུར་བློ་ཞི་ཕྱག་འཚལ་ལོ། །</s>
  </p>
  <p id="502">
    <s id="502:1">དེ་ནས་ཀླུའི་རྒྱལ་པོ་རྣམ་པར་སྣང་བྱེད་ཀྱིས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="502:2">སྔོན་ཚེ་དག་ཏུ་ཕྲིན་ལས་ཅི་མཛད་ན། །</s>
  </p>
  <p id="503">
    <s id="503:1">ཐུབ་པ་ཁྱོད་ཀྱིས་སྐུ་ལ་རྡུལ་མི་གོས། །</s>
    <s id="503:2">དཔེ་མེད་རྣམས་གནོན་འདི་དག་བདག་ལ་གསུངས། །</s>
  </p>
  <p id="504">
    <s id="504:1">གང་དག་ཐོས་ནས་དགེ་བའི་ལས་སྤྱད་བགྱི། །</s>
  </p>
  <p id="505">
    <s id="505:1">རྣམ་པར་སྣང་བྱེད་དགེ་བ་ཚོལ་བའི་ཀླུས། །འཇིག་རྟེན་མགོན་དེ་ལ་ནི་ཞུས་པ་དང་། །ཉོན་མོངས་ཀུན་སེལ་ཡན་ལག་བརྒྱད་ལྡན་ཞིང་། །སྙན་ཅིང་འཇེབས་པའི་སྒྲས་ནི་ལུང་བསྟན་པ། །</s>
    <s id="505:2">ང་ཡིས་སྔོན་ཆད་བྱང་ཆུབ་ཚོལ་བ་ན། །</s>
  </p>
  <p id="506">
    <s id="506:1">ནམས་ཀྱང་ཚུལ་བཞིན་མ་ཡིན་ངས་མ་བསམས། །</s>
  </p>
  <p id="507">
    <s id="507:1">ནམས་ཀྱང་རབ་ཏུ་ཉེས་སེམས་ངས་མ་བསྐྱེད། །</s>
  </p>
  <p id="508">
    <s id="508:1">བླ་མེད་བྱམས་ལས་ཡང་དང་ཡང་དུ་བྱས། །</s>
  </p>
  <p id="509">
    <s id="509:1">ང་ཡིས་དགེ་བའི་ལས་དེ་བྱས་པས་ན། །</s>
  </p>
  <p id="510">
    <s id="510:1">བླ་མེད་བྱང་ཆུབ་ཞི་བ་རེག་ནས་སུ། །མི་མཆོག་<ref folio="F.124.b"/>རྒྱལ་བ་ཐུབ་པའི་སྐུ་དག་དང་། །ན་བཟའ་ལ་ཡང་རྡུལ་གྱིས་མི་གོས་སོ། །</s>
  </p>
  <p id="511">
    <s id="511:1">རྒྱལ་བའི་ཕྲིན་ལས་དགེ་བསགས་དེ་ཐོས་ནས། །</s>
  </p>
  <p id="512">
    <s id="512:1">རྣམ་པར་སྣང་བྱེད་ཀླུ་ནི་ཡིད་དགའ་སྟེ། །</s>
  </p>
  <p id="513">
    <s id="513:1">སོར་བཅུའི་ཐལ་མོ་སྦྱར་ནས་མགོ་བོ་ཡིས། །རྒྱལ་བའི་ཞབས་ལ་མངོན་པར་ཕྱག་འཚལ་བྱེད། །</s>
  </p>
  <p id="514">
    <s id="514:1">ལེགས་སོ་རྒྱལ་བ་མུ་བྱེད་སྔོན་དུ་གཤེགས། །</s>
  </p>
  <p id="515">
    <s id="515:1">ཁྱོད་ཀྱིས་རྒྱ་ཆེ་མཐའ་ཡས་དོན་དག་མཛད། །</s>
  </p>
  <p id="516">
    <s id="516:1">སྲིད་པའི་ཚོགས་ལ་དགའ་ཞིང་སྡུག་བསྔལ་གྱིས། །གདུངས་པའི་འགྲོ་བ་མཐའ་དག་ཁྱོད་ཀྱིས་བཀྲོལ། །</s>
  </p>
  <p id="517">
    <s id="517:1">སྐྱེ་བོ་དུག་གདུག་རིག་པའི་སྨན་པ་སྟེ། །</s>
  </p>
  <p id="518">
    <s id="518:1">སྐྱེ་བོ་དུག་བཅོམ་ཁྱོད་ནི་གསོ་སྨན་ལགས། །མེ་འབར་ཞི་ལྟར་རིམ་གྱིས་མྱ་ངན་འདའ། །</s>
  </p>
  <p id="519">
    <s id="519:1">འདི་ལྟར་ཐལ་སྦྱར་མགོས་བཏུད་སྐྱབས་སུ་མཆི། །</s>
    <s id="519:2">དེ་ནས་ཀླུའི་རྒྱལ་པོ་བསྒྱིངས་པས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། །</s>
    <s id="519:3">རྣམ་འདྲེན་དགེ་བའི་ཕྲིན་ལས་ཅི་མཛད་ན</s>
  </p>
  <p id="520">
    <s id="520:1">ཞབས་ནི་ཤིན་ཏུ་མཉམ་ཞིང་བརྟན་པ་བརྙེས། །</s>
    <s id="520:2">གང་དག་ཐོས་ནས་ཤིན་ཏུ་ཡིད་དགའ་འཐོབ། །</s>
  </p>
  <p id="521">
    <s id="521:1">མི་ཡི་མཆོག་གྱུར་དེ་དག་བདག་ལ་གསུངས། །</s>
  </p>
  <p id="522">
    <s id="522:1">ཀླུ་ཡི་རྒྱལ་པོ་བསྒྱིངས་པས་རྣམ་པར་འདྲེན། །འཇིག་རྟེན་མཁས་ལ་དེ་ཡིས་ཞུས་པ་དང་། །</s>
    <s id="522:2">ཡིད་དུ་འོང་བའི་ཚིགས་བཅད་སྣ་ཚོགས་ཀྱིས། །ཀླུ་ཡི་རྒྱལ་པོ་ཡིད་ནི་དགའ་བར་གྱུར། །</s>
  </p>
  <p id="523">
    <s id="523:1">ང་ཡིས་ཚུལ་ཁྲིམས་བརྟུལ་ཞུགས་རྣམ་དག་བསྒྲུབས། །</s>
  </p>
  <p id="524">
    <s id="524:1">ང་ཡིས་གཞན་ཡང་ཚུལ་ཁྲིམས་བརྟུལ་ཞུགས་བསྒོམས། </s>
  </p>
  <p id="525">
    <s id="525:1">ངས་ནི་དགེ་བའི་ལས་དེ་བྱས་པས་ན། །</s>
  </p>
  <p id="526">
    <s id="526:1">རྐང་པ་མཉམ་པ་དག་གིས་ས་ལ་རེག །</s>
  </p>
  <p id="527">
    <s id="527:1">དེ་ཚེ་ཐམས་ཅད་མཁྱེན་པས་ལུང་བསྟན་པ། །</s>
    <s id="527:2">རྡུལ་བྲལ་ཀླུ་ནི་ཡིད་དགའ་མགུ་གྱུར་ནས། །</s>
  </p>
  <p id="528">
    <s id="528:1">གཞལ་དུ་མེད་པའི་བདེ་བས་སེམས་དགའ་སྟེ། །</s>
  </p>
  <p id="529">
    <s id="529:1">སངས་རྒྱས་རྐང་གཉིས་མཆོག་ལ་ཕྱག་འཚལ་བྱེད། །</s>
  </p>
  <p id="530">
    <s id="530:1">ལེགས་སོ་རྒྱལ་བ་འོད་མཛད་རྡུལ་བཅོམ་ཞིང་། །ཤིན་ཏུ་ཉོན་མོངས་བག་ཆགས་བཅས་པ་བཅོམ། །</s>
  </p>
  <p id="531">
    <s id="531:1">ཟླ་ཉའི་དཀྱིལ་འཁོར་སྒྲ་གཅན་གྱིས་བཏང་ལྟར། །དགྲ་བཅོམ་ནས་ནི་ཕྱོགས་རྣམས་རབ་ཏུ་གསལ། །</s>
  </p>
  <p id="532">
    <s id="532:1">དེ་ནས་ཀླུའི་རྒྱལ་པོ་འོད་ཆེན་གྱིས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="532:2">ལྷ་དང་བཅས་པའི་འཇིག་རྟེན་སྨན་སླད་དུ། །འཇིག་རྟེན་འདས་གསུང་འདྲེན་ལ་ཞུ་བགྱི་<ref folio="F.125.a"/>བ། །</s>
    <s id="532:3">རྐང་གཉིས་དམ་པ་སུག་ལས་ཅི་བགྱིས་ན</s>
  </p>
  <p id="533">
    <s id="533:1">རྣམ་འདྲེན་གནས་མ་ལགས་པ་འཚལ་བ་འཐོབ། །</s>
  </p>
  <p id="534">
    <s id="534:1">སྔོན་ཚེ་དག་ཏུ་སྤྱད་པ་སྤྱོད་པ་ན། །</s>
  </p>
  <p id="535">
    <s id="535:1">ལུས་དང་ངག་ཡིད་དང་ནི་སེམས་ཀྱིས་ཀྱང་། །བདེ་བ་འབྱུང་བའི་ཡང་དག་ལས་བྱས་ཏེ། །</s>
  </p>
  <p id="536">
    <s id="536:1">ལས་གང་བྱས་པས་ནམས་ཀྱང་གདུང་མི་འགྱུར། །</s>
  </p>
  <p id="537">
    <s id="537:1">རབ་ཏུ་དགའ་ཞིང་དགེ་བས་བརླན་པ་དང་། །གནས་མ་ཡིན་པའི་ལམ་གྱོད་ཐམས་ཅད་ནི། །དགེ་བཅུ་ལས་ཀྱི་ལམ་གྱིས་རྣམ་པར་སྦྱངས། །</s>
  </p>
  <p id="538">
    <s id="538:1">གནས་མ་ཡིན་པའི་ཉོན་མོངས་ཐམས་ཅད་བཅོམ། །</s>
  </p>
  <p id="539">
    <s id="539:1">རྣམ་འདྲེན་དེ་ཡིས་ལས་དེ་མཛད་པས་ན། །</s>
  </p>
  <p id="540">
    <s id="540:1">འདི་ནས་འཕོས་ནས་གཞན་འཕྲུལ་དག་ཏུ་གཤེགས། །</s>
  </p>
  <p id="541">
    <s id="541:1">མི་ཡི་འཇིག་རྟེན་བརྙེས་ནས་དེར་འདས་ཏེ། །</s>
  </p>
  <p id="542">
    <s id="542:1">བླ་མེད་གནས་མ་ཡིན་པ་ཤེས་པ་འཐོབ། །</s>
  </p>
  <p id="543">
    <s id="543:1">གནས་མ་ཡིན་པ་ཤེས་ལ་ནམས་ཀྱང་ནི། །བྱེ་བ་ཁྲག་ཁྲིག་བདུད་ཀྱིས་བསྐྱོད་མི་ནུས། །</s>
  </p>
  <p id="544">
    <s id="544:1">སེམས་དང་དེ་བཞིན་ཉོན་མོངས་ཡིད་གྲོལ་ཏེ། །</s>
  </p>
  <p id="545">
    <s id="545:1">དེ་བཞིན་གཤེགས་པས་འགྲོ་ཀུན་རབ་ཏུ་མཁྱེན། །</s>
  </p>
  <p id="546">
    <s id="546:1">སྟོན་པས་ལུང་བསྟན་པས་ནི་འོད་ཆེན་ཀླུ། །ཡིད་ནི་མགུ་ཞིང་ཤིན་ཏུ་དགའ་འགྱུར་ཏེ། །</s>
  </p>
  <p id="547">
    <s id="547:1">གཞལ་དུ་མེད་པའི་བདེ་བས་སེམས་དགའ་ནས། །</s>
  </p>
  <p id="548">
    <s id="548:1">ཡོན་ཏན་ཕ་རོལ་གཤེགས་ལ་ཕྱག་འཚལ་བྱེད། །</s>
  </p>
  <p id="549">
    <s id="549:1">ཤིན་ཏུ་ཐུགས་དུལ་ཡིད་གཉིས་འཇོམས་པ་པོ། །འདམ་ལས་རྒལ་ཅིང་སྐམས་ལ་ཤིན་ཏུ་བཞུགས། །</s>
  </p>
  <p id="550">
    <s id="550:1">ཐུབ་ཆེན་རྒལ་ཅིང་འགྲོ་བ་སྒྲོལ་མཛད་པ། །</s>
    <s id="550:2">ཇི་ལྟར་ཉི་མས་མུན་པ་བསལ་ནས་</s>
  </p>
  <p id="551">
    <s id="551:1">སུ། །གཟུགས་ཀྱི་རྣམ་པ་སྣང་ཞིང་གསལ་བ་ལྟར། །དེ་བཞིན་སྟོན་པའི་ཐུགས་ནི་རྣམ་གྲོལ་ཞིང་། །སེམས་ཅན་སྡུག་བསྔལ་མང་གནོད་མཐར་མཛད་པ། །མིག་སྦྱིན་གསོ་བའི་དཔྱད་ལ་ཕྱག་འཚལ་ལོ། །</s>
  </p>
  <p id="552">
    <s id="552:1">དེ་ནས་ཀླུའི་རྒྱལ་པོ་རབ་ཏུ་གདུང་བྱེད་ཀྱིས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="552:2">རྒྱལ་བ་གསེར་མདོག་ཕྲིན་ལས་ཅི་མཛད་ན། །</s>
  </p>
  <p id="553">
    <s id="553:1">དུས་གསུམ་མཁྱེན་ལ་རབ་ཏུ་བརྟན་པར་བཞུགས། །</s>
  </p>
  <p id="554">
    <s id="554:1">ནམ་མཁའ་ལྟ་བུར་མཁྱེན་ལྡན་ཞུ་བགྱིས་པ། །འགྲོ་བའི་འདྲེན་པས་དེ་དག་བདག་ལ་གསུངས། །</s>
  </p>
  <p id="555">
    <s id="555:1">ཐོགས་མེད་མཁྱེན་པས་ཐུགས་ནི་མ་ཆགས་ཤིང་། །སོམ་ཉི་གཅོད་ལ་ཐེ་ཙོམ་སེལ་མཛད་པ། །རྒྱལ་བ་རང་བྱུང་ཐུགས་ཀྱིས་དེའི་བསམ་<ref folio="F.125.b"/>པ། །ཤིན་ཏུ་ཐུགས་ཆུད་དེ་ནི་ལུང་བསྟན་པ། །</s>
    <s id="555:2">རྟག་ཏུ་དགེ་བ་དྲན་ལྡན་སྟེན་བྱེད་ཅིང་། །ངེས་པའི་ལས་བྱས་པས་ནི་བདེ་འབྱུང་དང་། །</s>
    <s id="555:3">རྟག་ཏུ་གཞན་ཡང་ཤེས་ལ་འཇོག་བྱེད་ཅིང་། །བདག་ཉིད་ཇི་ཙམ་ཤེས་པ་སེར་སྣ་མེད། །</s>
  </p>
  <p id="556">
    <s id="556:1">མཁས་པ་དེ་ཡིས་ལས་དེ་བྱས་པས་ན། །</s>
  </p>
  <p id="557">
    <s id="557:1">ལུས་ཞིག་ནས་ནི་གཞན་འཕྲུལ་དག་ཏུ་འགྲོ། །</s>
  </p>
  <p id="558">
    <s id="558:1">འདོད་པ་དག་ན་སྤྱོད་པའི་ལྷ་གནས་དང་། །ཐུར་དུ་འབབ་ཅིང་མི་ཡི་བར་དུ་འབྱུང་། །</s>
  </p>
  <p id="559">
    <s id="559:1">དུས་གསུམ་ཤེས་ལ་རྣམ་པར་རྩེ་བྱེད་ཅིང་། །བདག་དང་དེ་བཞིན་གཞན་ཡང་ཤེས་པར་བྱེད། །</s>
  </p>
  <p id="560">
    <s id="560:1">པགས་པ་སྲབ་ཅིང་བློ་དང་ལྡན་གྱུར་པ། །</s>
    <s id="560:2">བདེ་གཤེགས་ཐོགས་པ་མེད་པས་ལུང་བསྟན་ཏོ། །</s>
  </p>
  <p id="561">
    <s id="561:1">ཤིན་ཏུ་བློ་ལྡན་མཆོག་གིས་བསྟན་ཐོས་ནས། །</s>
  </p>
  <p id="562">
    <s id="562:1">ཀླུ་ཆེན་རབ་ཏུ་གདུང་བྱེད་དགའ་གྱུར་ཏེ། །</s>
  </p>
  <p id="563">
    <s id="563:1">བྱང་ཆུབ་གཞལ་དུ་མེད་ལ་རབ་གནས་ཤིང་། །</s>
    <s id="563:2">ཡང་དག་བསྔགས་པས་མི་མཆོག་རྒྱལ་བ་བསྟོད། །</s>
  </p>
  <p id="564">
    <s id="564:1">དུས་གསུམ་མཚན་ཉིད་གཅིག་ཏུ་གཟིགས་མཛད་ཅིང་། །</s>
    <s id="564:2">ལས་དང་རྣམ་སྨིན་དེ་བཞིན་རབ་ཏུ་མཁྱེན། །</s>
  </p>
  <p id="565">
    <s id="565:1">སེམས་ཅན་དག་གི་ཁྱད་པར་བདེ་བ་མཁྱེན། །</s>
  </p>
  <p id="566">
    <s id="566:1">བདེ་གཤེགས་ཐམས་ཅད་གཏོང་ལ་ཕྱག་འཚལ་ལོ། །</s>
  </p>
  <p id="567">
    <s id="567:1">དེ་ནས་ཀླུའི་རྒྱལ་པོ་སྟོབས་ཆེན་གྱིས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། །</s>
    <s id="567:2">མི་མཆོག་མཆོག་རབ་མཁྱེན་རབ་མཐའ་ཡས་པ། །མགོན་པོ་རྡུལ་བྲལ་ཐུགས་ནི་ཡོངས་སུ་དག །</s>
  </p>
  <p id="568">
    <s id="568:1">བདག་གི་སོམ་ཉི་མྱུར་སོལ་ཐེ་ཙོམ་ཡང་། །སྐྱེན་པར་དགུམ་ཕྱིར་བདེ་བར་གཤེགས་པས་གསུངས། །</s>
  </p>
  <p id="569">
    <s id="569:1">ཇི་ལྟར་སྔོན་ཚེ་མི་དང་ལྷ་དག་གིས། །སུག་ལས་བགྱིས་པ་བློ་མཁས་ཇི་ལྟར་འཚལ། །</s>
  </p>
  <p id="570">
    <s id="570:1">ཇི་ལྟར་བླ་མེད་བྱང་ཆུབ་མཆོག་ཐོབ་པ། །</s>
    <s id="570:2">བདག་གིས་ཐེ་ཙོམ་ཞུས་པ་མྱུར་བར་གསུངས། །</s>
  </p>
  <p id="571">
    <s id="571:1">སྟོབས་བཅུའི་སྟོབས་མཁྱེན་བདག་ཉིད་ཤིན་ཏུ་ངེས། །</s>
  </p>
  <p id="572">
    <s id="572:1">རྒྱལ་ལ་ཀླུ་ཡིས་ཞུས་པ་མྱུར་གསུང་སྟེ། །</s>
  </p>
  <p id="573">
    <s id="573:1">ང་ཡིས་ཇི་ལྟར་མི་ཡི་སྤྱོད་ཀུན་དང་། །དགེ་བའི་བསམ་པས་བྱང་ཆུབ་ཚོལ་བྱེད་ཅིང་། །</s>
    <s id="573:2">ཇི་ལྟར་ཡིད་རབ་དགའ་བས་བསྒྲུབས་པ་དང་། །ཇི་ལྟར་སྐྱེ་དགུ་སྡུག་བསྔལ་གྱིས་གནོད་ཅིང་། །ཐ་མ་མཐོང་ལ་ངན་འགྲོར་ལྟུང་བ་དང་། །ཉོན་མོངས་བརྒྱ་ཡིས་མུན་པར་གྱུར་པ་ཤེས། །</s>
  </p>
  <p id="574">
    <s id="574:1">དེར་ནི་སེམས་ཅན་སྙིང་པོས་སྙིང་རྗེ་བསྐྱེད། །</s>
  </p>
  <p id="575">
    <s id="575:1">ང་ཡིས་སེམས་ཅན་འདི་དག་སྡུག་<ref folio="F.126.a"/>བསྔལ་དགྲོལ། །</s>
  </p>
  <p id="576">
    <s id="576:1">ཐར་བར་འགྱུར་བའི་ལམ་མཆོག་དག་ཏུ་བཞག །</s>
  </p>
  <p id="577">
    <s id="577:1">ང་ཡིས་ངན་འགྲོ་དག་གི་ལམ་ངན་དགག །</s>
  </p>
  <p id="578">
    <s id="578:1">ང་ཡིས་ལམ་མཆོག་ཞི་བ་རབ་ཏུ་བསྟན། །</s>
  </p>
  <p id="579">
    <s id="579:1">བདེ་བའི་ལམ་གྱིས་བྱང་ཆུབ་ཞི་བར་བཀུར། །</s>
  </p>
  <p id="580">
    <s id="580:1">སྟོབས་བཅུའི་ལམ་མཆོག་རབ་ཏུ་བསྟན་བྱ་ཞིང་། །ཡུན་རིང་མི་དག་གིས་ནི་དོན་འགྱུར་བྱ། །</s>
  </p>
  <p id="581">
    <s id="581:1">དེ་ལྟར་བརྟན་པ་དེས་ནི་སྙིང་རྗེ་བསྐྱེད། །</s>
  </p>
  <p id="582">
    <s id="582:1">དྲང་སྲོང་ཆེན་པོས་དགེ་ཚུལ་བསྒྲུབས་ནས་སུ། །མགོ་དང་མིག་དང་དེ་བཞིན་ཤ་དག་ནི། །བཏང་ནས་བདེ་གཤེགས་ལམ་ནས་དཔའ་བོ་འགྲོ། །</s>
  </p>
  <p id="583">
    <s id="583:1">སྔོན་གྱི་དུས་སུ་མི་ཡིས་སྤྱད་པ་ནི། །དེ་ཚེ་རྨི་ལམ་ལྟ་བུར་རབ་ཏུ་མཁྱེན། །</s>
  </p>
  <p id="584">
    <s id="584:1">དགེ་བ་འདི་དག་མི་ཡིས་ཤེས་པ་ན། །</s>
  </p>
  <p id="585">
    <s id="585:1">སྟོབས་བཅུ་མངའ་ལ་མཆོད་པ་རྩོལ་བར་བྱེད། །</s>
  </p>
  <p id="586">
    <s id="586:1">མགོན་ལ་གཞལ་མེད་དེ་བཞིན་དད་བསྐྱེད་ནས། །</s>
  </p>
  <p id="587">
    <s id="587:1">ཇི་ལྟར་འགྲོ་ཀུན་མགོན་དུ་བདག་འགྱུར་སྙམ། །</s>
  </p>
  <p id="588">
    <s id="588:1">ཇི་ལྟར་སྐྱེ་བོ་ཕོངས་ཚེ་བདག་གིས་ནི། །སྟོབས་བཅུས་བསྟན་པའི་ལམ་ལ་གཞག་པར་བྱ། །</s>
  </p>
  <p id="589">
    <s id="589:1">དགེ་བའི་རྩ་བ་འདི་དག་བསྟེན་པ་ན། །</s>
  </p>
  <p id="590">
    <s id="590:1">འདྲེན་པ་དག་གིས་སྤྱད་ལ་རྗེས་སུ་བསླབ། །</s>
  </p>
  <p id="591">
    <s id="591:1">བསྐལ་པ་བྱེ་བ་ཁྲག་ཁྲིག་མཐའ་ཡས་སུ། །ལམ་གོལ་སོང་བ་རྣམས་ལ་ལམ་མཆོག་བསྟན། །</s>
  </p>
  <p id="592">
    <s id="592:1">འདི་ལྟར་བདག་ཉིད་ཆེན་པོའི་སྤྱད་སྤྱོད་ན། །</s>
  </p>
  <p id="593">
    <s id="593:1">མི་ཡིས་སྔོན་གྱི་ཕྲིན་ལས་བྱས་པ་མཐོང་། །</s>
  </p>
  <p id="594">
    <s id="594:1">རྨི་ལམ་ལྟ་བུར་བྱས་པར་རྣམ་རིག་ཅིང་། །དེ་ནི་དྲན་ལ་ཕ་རོལ་དག་ལའང་སྟོན། །</s>
  </p>
  <p id="595">
    <s id="595:1">སྟོབས་བཅུ་མངའ་བའི་བཀའ་ནི་ཐོས་ནས་སུ། །སྟོབས་ཆེན་ཀླུ་ནི་ཡིད་དགའ་མགུ་གྱུར་ནས། །</s>
  </p>
  <p id="596">
    <s id="596:1">སོར་བཅུའི་ཐལ་མོ་སྤྱི་བོར་སྦྱར་བཏུད་དེ། །</s>
  </p>
  <p id="597">
    <s id="597:1">བྱང་ཆུབ་ཞི་ཐོབ་བྱ་ཕྱིར་རྒྱལ་བ་བསྟོད། །</s>
  </p>
  <p id="598">
    <s id="598:1">རྣམ་པར་འདྲེན་ལ་བདག་གིས་དད་བསྐྱེད་པས། །སྟོབས་བཅུའི་མཛད་པ་དག་ནི་བདག་གིས་བགྱི། །</s>
  </p>
  <p id="599">
    <s id="599:1">སྐྱེ་བོ་ལམ་གོལ་འགྲོ་ཞིང་མུན་གྱུར་རྣམས། །བྱང་ཆུབ་ཞི་བ་ཐོབ་པར་བདག་གིས་བགྱི། །</s>
  </p>
  <p id="600">
    <s id="600:1">དེ་ནས་ཀླུའི་རྒྱལ་པོ་སྤྲིན་ཆེན་པོས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། །</s>
    <s id="600:2">སྟོབས་བཅུ་མངའ་བ་སྐྱེ་བོ་ཡོངས་གྲོལ་མཛད། །</s>
  </p>
  <p id="601">
    <s id="601:1">འདྲེན་པ་རང་བྱུང་ལ་ནི་བདག་འདི་ཞུ། །</s>
  </p>
  <p id="602">
    <s id="602:1">ཇི་ལྟར་སྟོན་པའི་སྲས་ཀྱིས་བརྩོན་བསྐྱེད་ན། །</s>
  </p>
  <p id="603">
    <s id="603:1">ཞི་བ་རྡུལ་མེད་བྱང་ཆུབ་མཆོག་འཐོབ་འགྱུར། །</s>
  </p>
  <p id="604">
    <s id="604:1">ཇི་ལྟར་འབད་པའི་བརྩོན་འགྲུས་སྟོབས་ཀྱིས་སུ། །<ref folio="F.126.b"/>བླ་མེད་བྱང་ཆུབ་བྱང་ཆུབ་སེམས་འཐོབ་པ། །ཡོན་ཏན་དཔག་མེད་ཡེ་ཤེས་མཆོག་མངའ་བའི། །དྲང་སྲོང་ཆེན་པོས་སྲས་ཞུས་ལུང་བསྟན་པ། །</s>
    <s id="604:2">བྱང་ཆུབ་དོན་དུ་ང་ཡིས་སྔོན་སྤྱད་པ། །ཇི་ལྟར་འགྲོ་བ་རྣམས་སུ་སྟོབས་བརྩོན་བསྟེན། །</s>
  </p>
  <p id="605">
    <s id="605:1">བརྩོན་འགྲུས་སྟོབས་ཀྱི་བྱང་ཆུབ་ངས་བརྙེས་པ། །དེ་ནི་ང་ཡིས་ཅུང་ཟད་བཤད་པར་བྱ། །</s>
  </p>
  <p id="606">
    <s id="606:1">འདས་པའི་དུས་སུ་མི་བདག་བྱུང་བ་ནི། །མི་ཡི་དབང་ཕྱུག་མི་དབང་སྟོབས་འཆང་ཞེས། །</s>
    <s id="606:2">རིན་ཆེན་བདུན་ཡོད་བུ་དང་ལྡན་པ་སྟེ། །</s>
  </p>
  <p id="607">
    <s id="607:1">བདག་ལས་སྐྱེས་པ་ཁྲི་ཕྲག་བརྒྱ་དག་བྱུང་། །</s>
  </p>
  <p id="608">
    <s id="608:1">དེ་ཚེ་འཇིག་རྟེན་ཁམས་འདི་འང་རྒྱས་པ་སྟེ། །</s>
  </p>
  <p id="609">
    <s id="609:1">རི་བོང་བདག་ཅེས་སངས་རྒྱས་ཞིང་དག་བྱུང་། །</s>
  </p>
  <p id="610">
    <s id="610:1">དེར་ནི་མི་མཆོག་རང་བྱུང་བྱུང་གྱུར་པ། །རིན་ཆེན་དཔལ་ཞེས་འཇིག་རྟེན་སྒྲ་རྣམས་གྲགས། །</s>
  </p>
  <p id="611">
    <s id="611:1">མི་མཆོག་དེ་ཡིས་ཉན་ཐོས་དགེ་འདུན་ནི། །ས་ཡ་ཕྲག་ནི་བརྒྱད་ཅུ་དག་བྱུང་ངོ་། །</s>
  </p>
  <p id="612">
    <s id="612:1">བདེ་གཤེགས་མཆོག་གི་རྗེས་སྐྱེས་སྲས་ཚོགས་ནི། །ཉོན་མོངས་ཁྲོ་དང་ང་རྒྱལ་འཆབ་བྲལ་བའི། །དེ་ཚེ་མི་མཆོག་དེ་ཡི་བྱང་ཆུབ་སེམས། །ས་ཡ་ཕྲག་ནི་བརྒྱད་ཅུ་དག་བྱུང་སྟེ</s>
  </p>
  <p id="613">
    <s id="613:1">རྒྱལ་བ་དཔག་མེད་དག་ལ་སྤྱད་ལྡན་ཞིང་། །འགྲོ་ལ་ཕན་ཕྱིར་བྱང་ཆུབ་འཐོབ་འགྱུར་རོ། །</s>
  </p>
  <p id="614">
    <s id="614:1">དེ་ན་རྣམ་པར་འདྲེན་པ་དེ་ཡི་ནི། །བྱང་ཆུབ་སེམས་དཔའ་བདུད་བསྟེན་ཞེས་བྱ་བྱུང་། །</s>
  </p>
  <p id="615">
    <s id="615:1">དྲང་སྲོང་ཆེན་པོ་བདུད་སྟོབས་རབ་འཇོམས་པ། །དེ་ཡིས་ཚོགས་ཀྱི་གཙོ་བོ་དེ་བྱེད་དོ། །</s>
  </p>
  <p id="616">
    <s id="616:1">དེ་ནས་བདུད་སྟོབས་བསྙེན་པར་དཀའ་ཞེས་པ། །ལྷའི་བུ་བྱུང་ནས་</s>
  </p>
  <p id="617">
    <s id="617:1">འདྲེན་པ་རྒྱལ་བའི་མཆོག །དེ་ནི་བྱང་ཆུབ་མཆོག་ཏུ་གཤེགས་པ་ལ། །ཇི་ལྟར་མི་རེག་བྱ་ཕྱིར་བར་ཆད་བྱེད། །</s>
  </p>
  <p id="618">
    <s id="618:1">ས་འདི་རྒྱ་མཚོར་བཅས་པ་ཡོན་ཏན་ལྡན། །</s>
  </p>
  <p id="619">
    <s id="619:1">དེ་དག་བུད་མེད་ཚོགས་ཀྱིས་མངོན་སྤྲུལ་ཏེ། །</s>
  </p>
  <p id="620">
    <s id="620:1">བཟང་མོ་ཡོན་ཏན་རབ་མཆོག་འཛིན་པས་བཀང་། །</s>
  </p>
  <p id="621">
    <s id="621:1">དགའ་བའི་ཚིག་དང་ཡིད་འོང་ཚིག་སྨྲ་ཞིང་། །</s>
    <s id="621:2">མིག་ནི་བཟང་ལ་འགྲོས་ཀྱང་ལྡེམ་བག་ཅན། །</s>
    <s id="621:3">གླང་པོའི་སྣ་ལྟར་ལག་མཉམ་པ་ཡི་མདོག །</s>
    <s id="621:4">ཡུན་རིང་དག་ཏུ་བརྟུལ་ཞུགས་འཛིན་པ་སྟེ། །</s>
  </p>
  <p id="622">
    <s id="622:1">ནུ་མ་སྲ་ལ་ལེགས་དང་ལྡན་པ་ཡིན། །</s>
  </p>
  <p id="623">
    <s id="623:1">ངག་ཚིག་སྙན་ཅིང་པད་མ་འདྲ་བའི་མིག །</s>
    <s id="623:2">སོ་ཡི་ཕྲེང་བ་ཐགས་དམ་འཆང་བ་སྟེ། །</s>
  </p>
  <p id="624">
    <s id="624:1">བྱི་རུའི་མདོག་ལྟར་མཆུ་ནི་མཛེས་པ་ཡིན། །</s>
  </p>
  <p id="625">
    <s id="625:1">བཞིན་དང་འགྲམ་པ་དག་ནི་མཛེས་དང་ལྡན། །</s>
  </p>
  <p id="626">
    <s id="626:1"><ref folio="F.127.a"/>བཞིན་གྱི་མདོག་ནི་ཟླ་བ་དྲི་མེད་འཕྲོག །</s>
  </p>
  <p id="627">
    <s id="627:1">འཛུམ་ཞིང་ཚིག་ནི་སྙན་པ་གཏོང་བ་སྟེ། །</s>
  </p>
  <p id="628">
    <s id="628:1">གླང་མཆོག་མྱོས་པ་ལྟ་བུར་མཛེས་པའི་འགྲོས། །</s>
  </p>
  <p id="629">
    <s id="629:1">ངོ་ཚ་ཤེས་པས་བློ་གྲོས་ངན་པ་སྤངས། །</s>
  </p>
  <p id="630">
    <s id="630:1">ནུ་མ་སྲ་ཞིང་ཚིགས་ཀྱིས་ཟིན་པ་སྟེ། །</s>
  </p>
  <p id="631">
    <s id="631:1">རྒྱལ་པོ་ལྟ་བུར་དེའི་ལུས་འཆང་། །</s>
    <s id="631:2">བཟང་མོའི་ལུས་ངོས་སྲབ་ཅིང་འཇམ་དང་ལྡན། །</s>
  </p>
  <p id="632">
    <s id="632:1">རྒྱལ་པོའི་བྱིན་འདྲ་རྩེ་འགྲོ་ཞིང་། །རྐང་པ་མཉམ་ལ་འཇོལ་བའི་ཐབས་སུ་འགྲོ། །</s>
  </p>
  <p id="633">
    <s id="633:1">འདོད་ཆགས་ལྡང་བར་འགྱུར་བའི་བུ་མོ་དག །</s>
  </p>
  <p id="634">
    <s id="634:1">བདུད་ཀྱིས་ས་རྣམས་ཐམས་ཅད་གང་བྱས་པ། །དམར་བ་ཟུང་དུ་ལྡན་པའི་མྱོས་མ་སྟེ། །</s>
  </p>
  <p id="635">
    <s id="635:1">བདུད་ཀྱིས་བདུད་ཀྱི་ཞགས་པ་མདུན་དུ་བསྟན། །</s>
  </p>
  <p id="636">
    <s id="636:1">དེ་ཡི་འདོད་པ་བདུད་སྟོབས་ཐམས་ཅད་དག །</s>
  </p>
  <p id="637">
    <s id="637:1">དེ་ཚེ་བསྐྱེད་ནས་བདུད་བསྟེན་འཇིགས་བྱས་ཀྱང་། །ནག་པོའི་རྩ་ལག་དེ་ཡིས་གཙེ་མ་ནུས། །བར་ཆད་བྱ་བར་རབ་ཏུ་མ་ཚུགས་སོ། །</s>
  </p>
  <p id="638">
    <s id="638:1">དེ་ནས་ཤིན་ཏུ་མི་བཟད་སྲིན་པོ་ནི། །བྱེ་བ་དག་གིས་ཚིག་རྩུབ་སྨྲ་བར་བྱེད། །</s>
  </p>
  <p id="639">
    <s id="639:1">དཔག་ཏུ་མེད་ཅིང་བསམ་ཡས་མུ་མེད་པའི། །ལུས་བོང་མཐའ་ཡས་མངོན་སྤྲུལ་ཚིག་རྩུབ་སྨྲ། །</s>
  </p>
  <p id="640">
    <s id="640:1">མདུང་ཐུང་མདའ་བོ་ཆེ་ཡིས་རྒྱོབ་ཤིག་རྒྱོབ། །</s>
    <s id="640:2">འདི་ཡི་མྱུར་དུ་རི་ཡིས་ཆོམ། །</s>
    <s id="640:3">འདི་ཡི་སྙིང་ལ་གཟི་བརྗིད་ཡོད་པ་ཕྲོགས། །</s>
  </p>
  <p id="641">
    <s id="641:1">མྱུར་དུ་དུས་ལས་འདའ་ཞིང་འགོག་པར་གྱིས། །ཐང་ཅིག་ཙམ་ཡང་འདི་ནི་སྲོག་མ་སྦྱིན། །</s>
  </p>
  <p id="642">
    <s id="642:1">ཇི་ལྟར་འདོད་པའི་ཡོན་ཏན་དེ་བསྟེན་ན། །</s>
  </p>
  <p id="643">
    <s id="643:1">བདག་གི་རྒྱལ་སྲིད་གནོད་པ་མེད་པར་འགྱུར། །</s>
  </p>
  <p id="644">
    <s id="644:1">ང་ཡི་ཡང་དག་ཚིག་དེ་ཐོས་ནས་སུ། །རྒྱལ་བའི་བསྟན་པ་འཕེལ་བར་མ་བྱེད་ཅིག །</s>
  </p>
  <p id="645">
    <s id="645:1">དེ་ཚེ་བོང་བུའི་རྣམ་པ་མངོན་སྤྲུལ་པ། །མགོ་གཅིག་པ་དང་མགོ་གཉིས་པ་དག་བྱུང་། །</s>
  </p>
  <p id="646">
    <s id="646:1">སྲིན་པོ་རྣམས་ནི་སྒྲ་བོ་ཆེ་དག་འབོད། །</s>
  </p>
  <p id="647">
    <s id="647:1">ལ་ལ་མདུང་དང་མདའ་བོ་ཆེ་དག་ཐོགས། །</s>
  </p>
  <p id="648">
    <s id="648:1">ལ་ལ་དག་ཀྱང་རི་ནི་ཁྱེར་བ་སྟེ། །</s>
  </p>
  <p id="649">
    <s id="649:1">ལ་ལ་སྡང་བའི་སེམས་ཀྱིས་སྤྲུལ་འཛིན་ཅིང་། །</s>
    <s id="649:2">དེ་ཡི་མདུན་དུ་ཤིན་ཏུ་སྒྲ་དག་འབྱིན། །</s>
  </p>
  <p id="650">
    <s id="650:1">དེ་ཚེ་ལ་ལ་གནོད་སྦྱིན་མངོན་སྤྲུལ་ཏེ། །</s>
  </p>
  <p id="651">
    <s id="651:1">ལུས་གཅིག་པ་དང་ལུས་གཉིས་ལག་པ་ནི། །གསུམ་དག་ཡོད་ཅིང་ལུས་བཞི་ལག་པ་གཅིག །</s>
    <s id="651:2">དེ་ཚེ་ལུས་གཅིག་མངོན་པར་སྤྲུལ་བྱས་ཤིང་། །དེ་ཚེ་དེ་བཞིན་<ref folio="F.127.b"/>མགོ་བཞི་མངོན་པར་སྤྲུལ། །</s>
  </p>
  <p id="652">
    <s id="652:1">དེ་ནས་ལུས་གཅིག་མངོན་པར་སྤྲུལ་བྱས་ཏེ། །</s>
  </p>
  <p id="653">
    <s id="653:1">དེ་དག་བོང་བུ་ར་དང་བྱི་ལ་དང་། །སྟག་གི་གདོང་སྟེ་འཇིགས་པར་བྱེད་པ་དག །</s>
  </p>
  <p id="654">
    <s id="654:1">སོ་སོ་མི་འདྲ་བ་ཡི་སྐད་དག་འབྱིན། །</s>
  </p>
  <p id="655">
    <s id="655:1">བོང་བུའི་གདོང་ནི་ར་ཡི་སྐད་འབྱིན་ཅིང་། །</s>
    <s id="655:2">ར་ཡི་གདོང་ནི་བོང་བུའི་སྐད་འབྱིན་ལ། །</s>
    <s id="655:3">བོང་བུ་གླང་པོའི་སྐད་དང་རྟ་སྐད་འབྱིན། །</s>
  </p>
  <p id="656">
    <s id="656:1">བོང་བུ་གཅིག་གི་ཁ་ནས་སྐད་ཀུན་འབྱིན། །</s>
  </p>
  <p id="657">
    <s id="657:1">དེ་ཚེ་ར་ཡི་ཁ་ནས་ཐམས་ཅད་སྐད། །</s>
  </p>
  <p id="658">
    <s id="658:1">ཤིན་ཏུ་འཇིགས་སྐད་དཔག་ཏུ་མེད་པ་འབྱིན། །</s>
  </p>
  <p id="659">
    <s id="659:1">གཞན་ཡང་བདེ་གཤེགས་བསྙེན་པར་བྱ་བའི་ཕྱིར། །གླང་པོ་ཁ་ནས་ཚིག་རྩུབ་དཔག་མེད་འབྱིན། །</s>
  </p>
  <p id="660">
    <s id="660:1">དེ་ཚེ་གླང་པོ་བོང་བུའི་སྐད་འབྱིན་ཅིང་། །དེ་བཞིན་རྟ་དང་དེ་བཞིན་གླང་པོ་དག །</s>
  </p>
  <p id="661">
    <s id="661:1">རྣམ་པ་མཐའ་ཡས་སྐད་དག་འབྱིན་བྱེད་ཀྱང་། །བདེ་གཤེགས་བ་སྤུའི་ཁུང་བུ་འང་མ་གཡོས་སོ། །</s>
  </p>
  <p id="662">
    <s id="662:1">རྟ་ནི་གླང་པོའི་སྐད་དག་འབྱིན་བྱེད་ཅིང་། །དེ་བཞིན་སྤྲེའུ་ནི་རྟ་ཡི་སྐད་དག་འབྱིན། །</s>
  </p>
  <p id="663">
    <s id="663:1">སྤྲེའུའི་ཁ་ནས་མཐའ་ཡས་སྐད་འབྱིན་ཀྱང་། །བདེ་གཤེགས་བ་སྤུའི་ཁུང་ཡང་གཡོས་མ་གྱུར། །</s>
  </p>
  <p id="664">
    <s id="664:1">རྒྱལ་པོ་ཝ་ཡི་སྐད་འབྱིན་ཅིང་། །བོང་བུའི་ཕྱུགས་དང་བྱ་བྱི་རྟ་སྐད་འབྱིན། །</s>
  </p>
  <p id="665">
    <s id="665:1">དེ་ཚེ་རྣམ་འདྲེན་གཙེ་བར་མ་ནུས་ཤིང་། །བ་སྤུའི་ཁུང་བུའང་གཡོས་པར་མ་གྱུར་ཏོ། །</s>
  </p>
  <p id="666">
    <s id="666:1">དེ་ཚེ་སྟག་ནི་ཕག་གི་སྐད་འབྱིན་ཅིང་། །དེ་ཚེ་ཕྱུགས་དང་བྱ་ནི་སྦྲུལ་སྐད་འབྱིན། །</s>
  </p>
  <p id="667">
    <s id="667:1">རྣམ་འདྲེན་དེ་ནི་གཙེ་བར་མ་ནུས་ཤིང་། །བར་ཆད་བྱ་བ་དག་ཏུའང་མ་ཚུགས་སོ། །</s>
  </p>
  <p id="668">
    <s id="668:1">ཁྱུ་མཆོག་སེང་གེའི་སྐད་འབྱིན་ཅིང་། །བྱི་ལ་ཝ་ནི་ཕག་གི་སྐད་འབྱིན་ལ། །</s>
    <s id="668:2">མ་ཧེ་དག་ནི་སྟག་གི་སྐད་འབྱིན་ཀྱང་། །འཇིག་རྟེན་མཁས་པ་བར་ཆད་བྱ་མ་ནུས། །</s>
    <s id="668:3">དེ་བཞིན་ཕྱུགས་ཀྱི་ཁ་ནས་མཐའ་ཡས་པ། །རྣམ་པ་བྱེ་བ་སེམས་ཅན་སྐད་འབྱིན་ཀྱང་། །རྣམ་འདྲེན་དེ་ནི་གཙེ་བར་མ་ནུས་ཤིང་། །བར་ཆད་བྱ་བ་དག་ཏུའང་མ་ཚུགས་སོ། །</s>
  </p>
  <p id="669">
    <s id="669:1">སྟག་ནི་ཁྱུ་མཆོག་སྐད་འབྱིན་ཅིང་། །དེ་བཞིན་བོང་བུའི་སྐད་དང་རྟ་ཡི་སྐད། །</s>
  </p>
  <p id="670">
    <s id="670:1">དེ་ཚེ་དོམ་ནི་སེང་གེའི་སྐད་འབྱིན་ཀྱང་། །འཇིག་རྟེན་ཕན་མཛད་བ་སྤུའི་ཁུང་མ་གཡོས། །</s>
  </p>
  <p id="671">
    <s id="671:1">དྲེད་ནི་ནམ་མཁའ་ལྡིང་གི་སྐད་འབྱིན་ཅིང་། །དེ་ཚེ་དེ་བཞིན་གླང་པོ་རྟ་སྐད་འབྱིན། །</s>
  </p>
  <p id="672">
    <s id="672:1">རྣམ་འདྲེན་དེ་ནི་གཙེ་བར་མ་ནུས་ཤིང་། །བར་ཆད་བྱ་བ་དག་ཏུའང་མ་ཚུགས་སོ། །</s>
  </p>
  <p id="673">
    <s id="673:1">ནམ་མཁའ་ལྡིང་ནི་ཁུ་བྱུག་སྐད་འབྱིན་ཅིང་། །<ref folio="F.128.a"/>དེ་བཞིན་ནེ་ཙོ་ཕྱུགས་བཞོན་སྐད་འབྱིན་ལ། །</s>
    <s id="673:2">ནེ་ཙོའི་སྐད་ནི་ཡང་དག་སྐད་འབྱིན་བྱེད། །</s>
  </p>
  <p id="674">
    <s id="674:1">ཤང་ཤང་ཏེའུའི་སྐད་རྣམས་འབྱིན་པར་བྱེད། །</s>
  </p>
  <p id="675">
    <s id="675:1">དེ་ཚེ་ཀ་ལ་པིང་ཀའི་ཡང་དག་སྐད། །</s>
  </p>
  <p id="676">
    <s id="676:1">དེ་ཚེ་མཚན་མོ་གང་ལ་ཞེ་སའི་སྐད། །</s>
  </p>
  <p id="677">
    <s id="677:1">དེ་ཚེ་ཉམས་སུ་དགའ་བ་རྨ་བྱའི་སྐད། །</s>
  </p>
  <p id="678">
    <s id="678:1">དེ་བཞིན་ཙན་ཙའི་སྐད་དང་ཤུགས་ཀྱི་སྐད། །</s>
  </p>
  <p id="679">
    <s id="679:1">ཕྱུགས་བཞོན་ཞེ་སའི་སྐད་དག་འབྱིན་པར་བྱེད། །</s>
  </p>
  <p id="680">
    <s id="680:1">དེ་ཚེ་ཀ་ལ་པིང་ཀ་ཡིད་འོང་དགའ། །</s>
  </p>
  <p id="681">
    <s id="681:1">ཀོ་ཀའི་ཚིག་རྩུབ་དག་ནི་འབྱིན་བྱེད་ཀྱང་། །རྒྱལ་བའི་ཐུགས་ནི་གཞན་དུ་མ་གྱུར་ཏོ། །</s>
  </p>
  <p id="682">
    <s id="682:1">སྦྲུལ་ནི་གླང་པོའི་སྐད་དག་འབྱིན་བྱེད་ཅིང་། །དེ་བཞིན་གླང་པོ་སྦྲུལ་གྱི་སྐད་འབྱིན་ཀྱང་། །རྣམ་འདྲེན་དེ་ལ་གཙེ་བར་མ་ནུས་ཤིང་། །བར་ཆད་བྱ་བ་དག་ཏུའང་མ་ཚུགས་སོ། །</s>
  </p>
  <p id="683">
    <s id="683:1">དེ་ཚེ་ངང་པ་སེང་གེའི་སྐད་འབྱིན་ཅིང་། །དེ་བཞིན་ཁྱིམ་བྱ་ཁྲ་ཡི་སྐད་འབྱིན་ཀྱང་། །རྣམ་འདྲེན་དེ་ལ་གཙེ་བར་མ་ནུས་ཤིང་། །བར་ཆད་བྱ་བ་དག་ཏུ་འང་མ་ཚུགས་སོ། །</s>
  </p>
  <p id="684">
    <s id="684:1">རྟ་ནི་དྲེའུ་ཡི་སྐད་དག་འབྱིན་བྱེད་ཅིང་། །དེ་བཞིན་ཙན་ཙ་གོ་བོའི་སྐད་འབྱིན་ཀྱང་། །རྣམ་འདྲེན་དེ་ལ་གཙེ་བར་མ་ནུས་ཤིང་། །བར་ཆད་བྱ་བ་དག་ཏུའང་མ་ཚུགས་སོ། །</s>
  </p>
  <p id="685">
    <s id="685:1">གླང་པོ་འུག་པ་ཙན་ཙའི་སྐད་འབྱིན་ཅིང་། །བྱ་དང་ཁྱུ་མཆོག་སྐད་འབྱིན་ཁྲུང་ཁྲུང་སྐད། །</s>
  </p>
  <p id="686">
    <s id="686:1">དེ་ཚེ་བྱ་རྒོད་འཛིམྷའི་སྐད་འབྱིན་ཅིང་། །བྱ་དང་ཁྱུ་མཆོག་བྷེ་རིའི་སྐད་འབྱིན་ལ། །</s>
    <s id="686:2">ངང་པའི་ཁ་ནས་སྐད་རྣམས་ཐམས་ཅད་འབྱིན། །</s>
  </p>
  <p id="687">
    <s id="687:1">དེ་བཞིན་ཁུ་བྱུག་གནོད་སྦྱིན་ཀུན་གྱི་སྐད། །</s>
  </p>
  <p id="688">
    <s id="688:1">དེ་ཚེ་གྲུལ་བུམ་ཐམས་ཅད་སྐད་འབྱིན་ཅིང་། །དེ་བཞིན་ཁ་གཅིག་ནས་ནི་སྐད་ཀུན་འབྱིན། །</s>
  </p>
  <p id="689">
    <s id="689:1">ཁ་ཡི་རྣམ་པ་དེ་ལས་དེ་སྐད་འབྱིན། །</s>
  </p>
  <p id="690">
    <s id="690:1">སྐད་ཅིག་ཏུ་ནི་མཐའ་ཡས་སྐད་འབྱིན་ཀྱང་། །རྣམ་འདྲེན་དེ་ལ་གཙེ་བར་མ་ནུས་ཤིང་། །བར་ཆད་བྱེད་པ་དག་ཏུའང་མ་ཚུགས་སོ། །</s>
  </p>
  <p id="691">
    <s id="691:1">ཀླུ་ཡི་ཁ་ནས་རྡོ་ཡི་ཆར་འབེབས་ཤིང་། །དེ་བཞིན་མཚོན་ཆ་དྲག་པོའི་ཆར་འབེབས་ཀྱང་། །རྣམ་འདྲེན་དེ་ལ་གཙེ་བར་མ་ནུས་ཤིང་། །བར་ཆད་བྱེད་པ་དག་ཏུའང་མ་ཚུགས་སོ། །</s>
  </p>
  <p id="692">
    <s id="692:1">གནོད་སྦྱིན་ཁ་ནས་རྡོ་ཡི་ཆར་འབེབས་ཤིང་། །དེ་བཞིན་མེ་རབ་འབར་བའི་ཆར་འབེབས་ལ། །དེ་བཞིན་རི་དང་ཕྱག་དར་ཆར་འབེབས་ཀྱང་། །བདེ་གཤེགས་བར་ཆད་བྱ་བར་མ་ནུས་སོ། །</s>
  </p>
  <p id="693">
    <s id="693:1">གྲུལ་བུམ་མདའ་ཡི་ཆར་དང་དེ་བཞིན་དུ། །མེ་འབར་དང་ནི་མཚོན་ཆའི་ཆར་འབེབས་ཀྱང་། །རྣམ་འདྲེན་དེ་ལ་གཙེ་བར་མ་ནུས་ཤིང་། །བར་<ref folio="F.128.b"/>ཆད་བྱེད་པ་དག་ཏུའང་མ་ཚུགས་སོ། །</s>
  </p>
  <p id="694">
    <s id="694:1">དེ་ཚེ་བདུད་ནི་སྡིག་ཅན་དེ་ཡིས་སུ། ཤིན་ཏུ་མི་བཟད་རྣམ་པས་གཙེས་བྱས་ཀྱང་། །བརྩོན་འགྲུས་དཔག་མེད་སྟོབས་ནི་བསྐྱེད་ནས་</s>
  </p>
  <p id="695">
    <s id="695:1">སུ། །བདུད་སྟོབས་སྟེན་པ་བྱང་ཆུབ་རྟོགས་པར་ཆུད། །</s>
  </p>
  <p id="696">
    <s id="696:1">རང་བྱུང་གིས་ནི་བདུད་སྡེ་སྤ་བཀོང་ཞིང་། །ལྗོན་མཆོག་དྲུང་དུ་སྐྱིལ་མོ་དབྱེར་མེད་བཅས། །</s>
  </p>
  <p id="697">
    <s id="697:1">སྤུན་པ་རླུང་གིས་ཕྱར་ལྟར་བཅོམ་ནས་སུ། །བྱང་ཆུབ་མཆོག་རེག་སྐྱེ་དགུ་ཐུགས་སུ་ཆུད། །</s>
  </p>
  <p id="698">
    <s id="698:1">དེ་ཚེ་ས་ནི་རྣམ་དྲུག་རབ་གཡོས་ཤིང་། །བསྙེན་པར་དཀའ་བའི་སྡེ་དེ་ཕྱོགས་འཚོལ་ཏོ། །</s>
  </p>
  <p id="699">
    <s id="699:1">རླུང་གི་རྒྱལ་པོས་བྱ་ནི་ཁྱེར་བ་ལྟར། །བདེ་བར་གཤེགས་པའི་གཟི་ཡིས་རྣམ་པར་བཅོམ། །</s>
  </p>
  <p id="700">
    <s id="700:1">ཀླུ་དང་གནོད་སྦྱིན་སྲིན་པོ་དེ་དག་གིས། །དེ་ཚེ་སྣ་ཚོགས་གདོང་ནི་མངོན་པར་སྤྲུལ། །</s>
  </p>
  <p id="701">
    <s id="701:1">དེ་དག་བདུད་བསྟེན་པ་ཡི་གཟི་བརྗིད་ཀྱིས། །ཁ་ན་བྱེད་པ་ཡོད་པ་དེ་དག་བཅོམ། །</s>
  </p>
  <p id="702">
    <s id="702:1">ཇི་ལྟར་ང་ཡིས་བདུད་ཀྱི་བུ་མོ་བཅོམ། །</s>
  </p>
  <p id="703">
    <s id="703:1">བུད་མེད་འདི་དག་བདག་གིས་དེར་རྒས་ནས། །</s>
  </p>
  <p id="704">
    <s id="704:1">དེ་བཞིན་བདུད་སྟོབས་བསྙེན་དཀའ་རང་གིས་སྤྲུལ། །</s>
  </p>
  <p id="705">
    <s id="705:1">བདུད་སྟོབས་བསྟེན་པའི་མཐུ་ཡིས་བཅོམ་པར་གྱུར། །</s>
  </p>
  <p id="706">
    <s id="706:1">བདེ་གཤེགས་མཆོག་ལ་ལྷ་ཡིས་བུ་སྤྲུལ་བཀང་། །</s>
  </p>
  <p id="707">
    <s id="707:1">འཇིག་རྟེན་རྣམ་པར་འདྲེན་པས་ཟིལ་གྱིས་མནན། །</s>
  </p>
  <p id="708">
    <s id="708:1">ལྷ་ཡི་བུ་མོ་ཁྲི་ཕྲག་བརྒྱད་ཅུ་ཀུན། །བདུད་བསྟེན་པས་ནི་བྱང་ཆུབ་དག་ལ་བཙུད། །</s>
    <s id="708:2">རྣམ་པར་བཏུལ་ཅིང་བྱང་ཆུབ་མི་གཡོ་གནས། །</s>
  </p>
  <p id="709">
    <s id="709:1">དེ་ཚེ་བསྙེན་པར་དཀའ་བ་སྡུག་བསྔལ་གྱུར། །</s>
  </p>
  <p id="710">
    <s id="710:1">དེ་ཡི་ཚེ་ན་བདུད་བསྟེན་བྱུང་ནས་སུ། །འགྲོ་བ་དེ་དག་བདག་གིས་གྲོལ་བར་བྱས། །</s>
  </p>
  <p id="711">
    <s id="711:1">དེ་ལྟར་ང་ཡིས་བརྩོན་འགྲུས་བསྐྱེད་པས་སུ། །དེ་ཚེ་ཐུབ་པར་དཀའ་བའི་བདུད་ལས་རྒྱལ། །</s>
  </p>
  <p id="712">
    <s id="712:1">རྡུལ་བྲལ་ཞི་མཆོག་བྱང་ཆུབ་ཚོལ་བ་ན། །</s>
  </p>
  <p id="713">
    <s id="713:1">ང་ཡི་སྲས་ཀྱིས་དེ་ལྟར་བསླབ་པར་བྱ། །</s>
  </p>
  <p id="714">
    <s id="714:1">སེམས་ཅན་བྱེ་བ་མང་པོའི་དོན་བྱ་ཞིང་། །ནམས་ཀྱང་བདག་གི་ཕྱིར་ནི་བདེ་མི་བྱ། །</s>
  </p>
  <p id="715">
    <s id="715:1">ཇི་ལྟར་མགོ་ལ་མེ་འབར་གཞན་མི་སེམས། །སྐྱེས་བུས་ཞི་བྱ་ལྟ་བུར་བརྩོན་འགྲུས་བསྐྱེད། །</s>
  </p>
  <p id="716">
    <s id="716:1">དེ་ལྟར་ཞི་བ་མཆོག་དག་ཚོལ་བ་ན། །</s>
  </p>
  <p id="717">
    <s id="717:1">ཡིད་ཀྱིས་ཡིད་ཀྱིས་རྣམ་པར་བསམ་པར་བྱོས། །</s>
  </p>
  <p id="718">
    <s id="718:1">དེ་ནས་ཀླུའི་རྒྱལ་པོ་ཟླ་བ་ཆེན་པོས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། །</s>
    <s id="718:2">མི་དང་ལྷ་ཡི་སྟོན་པ་ཁ་ལོ་སྒྱུར། །</s>
  </p>
  <p id="719">
    <s id="719:1">ལྷ་དང་བཅས་པ་འགྲོ་འདིའི་འདྲེན་པ་སྟེ། །</s>
  </p>
  <p id="720">
    <s id="720:1">ཇི་ལྟར་བདེ་གཤེགས་བདག་འཁྲུངས་དྲན་ལྡན་<ref folio="F.129.a"/>པ། །བླ་མེད་བྱང་ཆུབ་ཐོབ་པ་བདག་གིས་ཞུ། །</s>
  </p>
  <p id="721">
    <s id="721:1">འདྲེན་པ་ཐུབ་པས་འདིར་ནི་སྲིད་ལས་རྒྱལ། །</s>
  </p>
  <p id="722">
    <s id="722:1">ཇི་ལྟར་འདྲེན་པ་བདེ་གཤེགས་བདག་ལ་འཁྲུངས། །བདུད་ནི་རྨོངས་མཛད་མྱ་ངན་འདས་རེག་པ། །རྒྱལ་བ་གང་ཟག་མཆོག་གིས་ལུང་བསྟན་པ། །</s>
    <s id="722:2">དྲན་པ་ཉེ་བར་གཞག་ལ་དྲན་བསྡམས་ན། །</s>
  </p>
  <p id="723">
    <s id="723:1">ཉེས་བཅས་འཁོར་བའི་འགྲོ་བ་འགག་པར་འགྱུར། །</s>
  </p>
  <p id="724">
    <s id="724:1">སྐྱེ་བོ་མི་མཁས་གང་ལ་ཆགས་གྱུར་པ། །བདེ་བ་རབ་ཏུ་མི་ཤེས་སྡུག་བསྔལ་རེག །</s>
  </p>
  <p id="725">
    <s id="725:1">དྲན་པ་ཉམས་པ་འཁོར་བ་དེ་དང་དེར། །མི་མཁས་འཁོར་བའི་སྡུག་བསྔལ་རྗེས་སུ་དྲན། །</s>
  </p>
  <p id="726">
    <s id="726:1">རྨོངས་པ་དེ་ནི་ཐར་བའི་འགྲོ་མི་ཤེས། །</s>
  </p>
  <p id="727">
    <s id="727:1">ཉོན་མོངས་བདུད་ཀྱི་སྤྱོད་ཡུལ་དག་ལ་དགའ། །</s>
  </p>
  <p id="728">
    <s id="728:1">ལོག་པ་རྣམ་པར་ཉམས་པའི་ཡིད་ཀྱིས་སུ། །མི་རྟག་རྟག་དང་སྡུག་བསྔལ་བདེ་བ་དང་། །བདག་མེད་བདག་དང་མི་གཙང་གཙང་འཛིན་པ། །ཉོན་མོངས་བདུད་ཀྱི་ཡུལ་ལས་མི་འགྲོལ་ལོ། །</s>
  </p>
  <p id="729">
    <s id="729:1">རབ་ཉམས་དེ་དག་གིས་ནི་འགྲོ་བ་ཤེས། །</s>
  </p>
  <p id="730">
    <s id="730:1">དྲན་པ་ཉེར་གཞག་ལམ་ནི་རབ་ཏུ་ཤེས། །</s>
  </p>
  <p id="731">
    <s id="731:1">སྤྱད་པ་སྤྱོད་ཚེ་འགྲོ་ལ་ཕན་པའི་ཕྱིར། །བྱང་ཆུབ་བྱེད་པའི་དྲན་པ་ཉེ་བར་གཞག །</s>
  </p>
  <p id="732">
    <s id="732:1">དྲན་པ་ཉེ་བར་གཞག་པ་ཀླུས་ཐོས་ནས། །</s>
  </p>
  <p id="733">
    <s id="733:1">བྱང་ཆུབ་གཞལ་དུ་མེད་ལ་འདུན་པ་བསྐྱེད། །</s>
  </p>
  <p id="734">
    <s id="734:1">ཀླུ་ཆེན་ཟླ་བས་མི་འདུལ་ཁ་ལོ་སྒྱུར། །</s>
  </p>
  <p id="735">
    <s id="735:1">དྲན་པ་ཉེ་བར་གཞག་པ་རྒྱལ་ལ་བསྟོད། །</s>
  </p>
  <p id="736">
    <s id="736:1">དྲན་པ་ཉམས་པའི་འགྲོ་བ་འདྲེན་པ་ལགས། །དྲན་སྟོབས་ཤིན་ཏུ་གནས་ལ་ཕྱག་འཚལ་ལོ། །</s>
  </p>
  <p id="737">
    <s id="737:1">བྱང་ཆུབ་གཞལ་དུ་མེད་པར་འདུན་པ་བསྐྱེད། །</s>
  </p>
  <p id="738">
    <s id="738:1">དྲན་པ་ཉམས་པ་མེད་པའི་འགྲོ་བ་བསྟན། །</s>
  </p>
  <p id="739">
    <s id="739:1">བྱང་ཆུབ་གཞལ་དུ་མེད་ལ་འདུན་པ་བསྐྱེད། །</s>
  </p>
  <p id="740">
    <s id="740:1">བྱང་ཆུབ་དྲན་ལྡན་གནས་ལ་རེག་པར་བགྱི། །</s>
  </p>
  <p id="741">
    <s id="741:1">བདུད་སྟོབས་བདུད་དཔུང་བཅས་གཞོམ་སྤང་བྱ་ཞིང་། །</s>
    <s id="741:2">བདུད་ཀྱིས་དམ་དུ་བཅིངས་པའི་སེམས་ཅན་དགྲོལ། །</s>
  </p>
  <p id="742">
    <s id="742:1">རྒྱལ་བ་དྲན་པ་ཉེ་བར་གཞག་པ་མཁྱེན། །</s>
  </p>
  <p id="743">
    <s id="743:1">ཀླུ་དེའི་བསམ་པ་ཐུགས་སུ་ཆུད་ནས་</s>
  </p>
  <p id="744">
    <s id="744:1">སུ །_།</s>
    <s id="744:2">སེམས་ཅན་ཕན་ཕྱིར་ཀླུ་ཆེན་ཟླ་བ་ནི། །འདྲེན་པས་གཞལ་མེད་བྱང་ཆུབ་ལུང་བསྟན་པ། །</s>
    <s id="744:3">སྔོན་གྱི་སངས་རྒྱས་བྱེ་བ་བརྒྱད་ཅུ་ལ། །ཀླུ་བདག་དེ་ཡིས་སྔོན་ནི་བསྙེན་བཀུར་བྱས། །</s>
  </p>
  <p id="745">
    <s id="745:1">འདི་ནས་ཕྱིས་ནི་སངས་རྒྱས་བྱེ་བ་བཅུ། །བྱང་ཆུབ་ཞི་བ་ཚོལ་ཚེ་མཆོད་པ་བྱེད། །</s>
  </p>
  <p id="746">
    <s id="746:1">ཕྱི་ནས་དེ་ནི་གཞལ་མེད་བྱང་ཆུབ་རེག །</s>
  </p>
  <p id="747">
    <s id="747:1">རྒྱལ་བའི་མཚན་ནི་ཟླ་བཟང་<ref folio="F.129.b"/>ཞེས་བྱ་སྟེ། །</s>
  </p>
  <p id="748">
    <s id="748:1">བདུད་ཀྱི་སྟོབས་ནི་ཤིན་ཏུ་སྟོབས་ཉམས་བྱེད། །</s>
  </p>
  <p id="749">
    <s id="749:1">བདུད་ཀྱི་སྟོབས་ནི་རྒྱལ་བའི་སྟོབས་བྱེད་འགྱུར། །</s>
  </p>
  <p id="750">
    <s id="750:1">སངས་རྒྱས་ཀྱིས་ནི་ལེགས་གསུངས་འདི་ཐོས་ནས། །</s>
  </p>
  <p id="751">
    <s id="751:1">ཀླུ་ནི་བྱེ་བ་བྱང་ཆུབ་མཆོག་ལ་གནས། །</s>
  </p>
  <p id="752">
    <s id="752:1">སྔོན་མེད་བྱང་ཆུབ་ལ་ནི་ཡིད་ཞུགས་ཏེ། །</s>
  </p>
  <p id="753">
    <s id="753:1">སངས་རྒྱས་ལེགས་པར་གསུངས་ལའང་མངོན་པར་དགའ། །</s>
  </p>
  <p id="754">
    <s id="754:1">དེ་ནས་ཀླུའི་རྒྱལ་པོ་ཚོགས་བྱེད་ཀྱིས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། །</s>
    <s id="754:2">རྒྱལ་བ་ཉིད་འཁྲུངས་ཡང་དག་འདུ་གྱུར་པ། །མ་འཁྲུལ་སེམས་ཀྱིས་སྤྱད་པ་སྤྱོད་པ་ན། །</s>
  </p>
  <p id="755">
    <s id="755:1">བདུད་ཀྱི་སྟོབས་བཅས་དཔུང་བཅས་བཅོམ་ནས་སུ། །བླ་མེད་བྱང་ཆུབ་ཞི་བ་ཇི་ལྟར་འཐོབ། །</s>
  </p>
  <p id="756">
    <s id="756:1">བདེ་བའི་སེམས་ནི་གཡོ་བར་མི་བྱ་ཞིང་། །ཉོན་མོངས་བདུད་ཀྱིས་སྟོབས་ནི་རྣམ་པར་སྤང་། །</s>
  </p>
  <p id="757">
    <s id="757:1">མཉམ་གཞག་རྒྱལ་བའི་སྤྱད་པ་སྤྱོད་བྱེད་པ། །དེ་ནི་མྱུར་དུ་བྱང་ཆུབ་ཞི་འཐོབ་འགྱུར། །</s>
  </p>
  <p id="758">
    <s id="758:1">ལུང་བསྟན་པས་ནི་ཀླུ་དེ་དག་འགྱུར་ནས། །</s>
  </p>
  <p id="759">
    <s id="759:1">རྒྱལ་བའི་བྱང་ཆུབ་ལ་ནི་ཡིད་འཇུག་ཅིང་། །མཉམ་གཞག་བདུད་ཀྱི་སྤྱོད་ཡུལ་ལས་ནི་འབྱུང་། །</s>
  </p>
  <p id="760">
    <s id="760:1">འདྲེན་ལ་བསམ་གཏན་ཚུལ་གྱིས་མངོན་བསྟོད་པ། །</s>
    <s id="760:2">སྤྱོད་ཡུལ་དང་ནི་སྤྱོད་ཡུལ་མ་ཡིན་མཁྱེན། །</s>
  </p>
  <p id="761">
    <s id="761:1">གང་དག་འཇིག་རྟེན་འདྲེན་པ་ཁྱོད་ཀྱིས་བསླབས། །འགྲོ་བ་དེ་དག་བདུད་ཀྱི་ཡུལ་ལས་ཐར། །</s>
  </p>
  <p id="762">
    <s id="762:1">ཆགས་མེད་ཐུགས་ཀྱིས་དགོངས་ལ་ཕྱག་འཚལ་ལོ། །</s>
  </p>
  <p id="763">
    <s id="763:1">དེ་རིང་སླན་ཆད་རྒྱལ་བའི་སྤྱོད་ཡུལ་ལ། །སྤྱད་པར་བགྱི་ཞིང་བདུད་ཀྱི་སྤྱོད་ཡུལ་སྤང་། །</s>
  </p>
  <p id="764">
    <s id="764:1">བདུད་ཀྱི་སྤྱོད་ཡུལ་ལས་ནི་འགྲོ་བ་དགྲོལ། །</s>
  </p>
  <p id="765">
    <s id="765:1">བདེ་གཤེགས་སྤྱོད་ཡུལ་ལ་ནི་ཡང་དག་དགོད། །</s>
  </p>
  <p id="766">
    <s id="766:1">གང་ཟག་མཆོག་གིས་ཀླུ་ཡི་བདག་པོ་ཡི། །བསམ་པ་མཁྱེན་ནས་བྱང་ཆུབ་ལུང་བསྟན་པ། །</s>
    <s id="766:2">གང་དག་ཉོན་མོངས་བདུད་ཀྱི་ཡུལ་ལ་བརྟེན། །</s>
  </p>
  <p id="767">
    <s id="767:1">བྱེ་བ་ཐམ་པའི་ཀླུ་ནི་ཡང་དག་གནས། །</s>
  </p>
  <p id="768">
    <s id="768:1">དེ་ནས་ཀླུའི་རྒྱལ་པོ་ཤུགས་འཆང་གིས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="768:2">མི་དག་འདི་རུ་ཤེས་རབ་ལ་སྤྱོད་པ། །འདོད་ལ་ཆགས་མེད་སྤྱད་པ་སྤྱོད་པའི་ཚེ། །བདུད་ཀྱི་སྟོབས་བཅུས་དཔུང་བཅས་བཅོམ་ནས་</s>
  </p>
  <p id="769">
    <s id="769:1">སུ། །བྱང་ཆུབ་གཞལ་མེད་ཉེས་མེད་ཇི་ལྟར་འཐོབ། །</s>
  </p>
  <p id="770">
    <s id="770:1">འགྲོ་ཀུན་སྒྱུ་མ་འདྲ་བར་སུས་ཤེས་པ། །དེ་ནི་བདུད་ཀྱི་ཞགས་པས་འཆིང་མི་བྱེད། །</s>
  </p>
  <p id="771">
    <s id="771:1"><ref folio="F.130.a"/>འགྲོ་བ་འདི་དག་བདུད་ཀྱིས་བཅིངས་མཐོང་ནས། །</s>
  </p>
  <p id="772">
    <s id="772:1">སྙིང་རྗེ་བསྐྱེད་དེ་དཀའ་ཐུབ་མཆོག་ལ་སྤྱོད། །</s>
  </p>
  <p id="773">
    <s id="773:1">སྟོན་པའི་གསུང་གིས་ཀླུ་དེ་དགའ་གྱུར་ནས། །</s>
  </p>
  <p id="774">
    <s id="774:1">གཞལ་དུ་མེད་པའི་དགའ་བས་སེམས་རངས་ཏེ། །</s>
  </p>
  <p id="775">
    <s id="775:1">རྒྱལ་བ་ཐུབ་ལ་མཁྱེན་པས་བསྟོད་ནས་སུ། །བྱང་ཆུབ་གཞོལ་བ་ལ་ནི་ཡིད་བསྐྱོད་དོ། །</s>
  </p>
  <p id="776">
    <s id="776:1">ཀླུ་ཡི་བདག་པོའི་བསམ་པ་ཐུགས་ཆུད་ནས། །</s>
  </p>
  <p id="777">
    <s id="777:1">འདྲེན་པས་བྱང་ཆུབ་མཆོག་ལ་ལུང་བསྟན་ཏོ། །</s>
  </p>
  <p id="778">
    <s id="778:1">ཀླུ་ནི་བྱེ་བ་བྱང་ཆུབ་མཆོག་ལ་གནས། །</s>
  </p>
  <p id="779">
    <s id="779:1">འཇིག་རྟེན་མཁས་པས་བྱང་ཆུབ་དེ་ལུང་བསྟན། །</s>
    <s id="779:2">དེ་ནས་ཀླུའི་རྒྱལ་པོ་ཉི་མའི་སྙིང་པོས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="779:3">འདྲེན་པ་ཐབས་ལ་མཁས་པ་བདག་ལ་གསུངས། །</s>
  </p>
  <p id="780">
    <s id="780:1">ཐབས་གང་གིས་ནི་སྤྱོད་པ་སྤྱད་བགྱིས་ན། །</s>
  </p>
  <p id="781">
    <s id="781:1">བྱང་ཆུབ་སེམས་དཔའ་བྱང་ཆུབ་ལས་མི་ལྡོག །</s>
  </p>
  <p id="782">
    <s id="782:1">མི་མཆོག་འདི་དག་བདག་ལ་བཀའ་སྩོལ་ཅིག །</s>
  </p>
  <p id="783">
    <s id="783:1">ཇི་ལྟར་ཡིད་ནི་རབ་ཏུ་མི་ལྡོག་པ། །བདེ་གཤེགས་གང་ཟག་མཆོག་ནི་ཁྱོད་ལས་སུ། །གང་དག་ཐོས་ནས་ཐབས་མཁས་མཉམ་པར་རྩོམ། །</s>
  </p>
  <p id="784">
    <s id="784:1">སྤྱད་པ་སྤྱོད་པ་རྣམས་ནི་སྐྱོ་མི་འགྱུར། །</s>
  </p>
  <p id="785">
    <s id="785:1">འགྲོ་བ་མི་མཁས་ལམ་ངན་ཞུགས་པ་ཡི། །འགྲོ་བ་རྣམ་པར་ཉམས་ལ་སྙིང་རྗེ་བསྐྱེད། །</s>
  </p>
  <p id="786">
    <s id="786:1">འགྲོ་ལ་ཕན་ཕྱིར་རྫོགས་པའི་སངས་རྒྱས་ཆོས། །བདག་ཉིད་ཡོངས་སུ་བཏང་སྟེ་ཚོལ་བར་བྱེད། །</s>
  </p>
  <p id="787">
    <s id="787:1">ཆོས་རྣམས་ཀྱི་ནི་ངོ་བོ་ཤེས་པ་ན། །</s>
  </p>
  <p id="788">
    <s id="788:1">བདག་ཉིད་གཏོང་ལ་ཞུམ་པར་མི་འགྱུར་རོ། །</s>
  </p>
  <p id="789">
    <s id="789:1">ཆོས་ནི་གཡོ་བ་མེད་པར་ཤེས་པ་ན། །</s>
  </p>
  <p id="790">
    <s id="790:1">དེ་བཞིན་སེམས་ཅན་རྣམས་ལ་རབ་ཏུ་སྟོན། །</s>
  </p>
  <p id="791">
    <s id="791:1">ཆུང་མ་བུ་དང་བུ་མོ་བདག་ཉིད་ཀྱི། །མགོ་ཡང་ཡོངས་སུ་གཏོང་ལ་མི་ཞུམ་མོ། །</s>
  </p>
  <p id="792">
    <s id="792:1">དེ་ནི་གང་དུའང་གནས་པར་མི་འཇུག་སྟེ། །</s>
  </p>
  <p id="793">
    <s id="793:1">བདག་མེད་འདུ་ཤེས་ཀྱིས་ནི་ཡིད་ལ་གནས། །</s>
  </p>
  <p id="794">
    <s id="794:1">དེ་ནི་ཕུང་པོ་བདག་མེད་རབ་ཏུ་སྟོན། །</s>
  </p>
  <p id="795">
    <s id="795:1">ཟང་ཟིང་མེད་པའི་བདེ་བའི་མཆོག་འཐོབ་བོ། །</s>
    <s id="795:2">དེ་ཚེ་སེམས་ཅན་བྱེ་བ་དཔག་མེད་དག །</s>
  </p>
  <p id="796">
    <s id="796:1">སྨིན་པར་བྱེད་ལ་དགའ་ཞིང་ཞུམ་པ་མེད། །</s>
  </p>
  <p id="797">
    <s id="797:1">སྟོན་པའི་གསུང་གིས་ཀླུ་དེ་མགུ་གྱུར་ནས། །</s>
  </p>
  <p id="798">
    <s id="798:1">སངས་རྒྱས་ལ་ནི་སྙིང་ནས་སྐྱབས་སོང་ཞིང་། །བྱང་ཆུབ་གཞོལ་ལ་ཡིད་ནི་བསྐྱེད་པ་དང་། །འཇིག་རྟེན་མཁས་པས་བྱང་ཆུབ་དེ་ལུང་བསྟན། །</s>
    <s id="798:2">དེ་ནས་ཀླུའི་རྒྱལ་པོ་གཟུང་བར་དཀའ་བས་བཅོམ་<ref folio="F.130.b"/>ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="798:3">བདེ་གཤེགས་ཁྱོད་སྲས་ཇི་ལྟར་སྤྱད་བགྱིས་ན</s>
  </p>
  <p id="799">
    <s id="799:1">སངས་རྒྱས་བྱང་ཆུབ་བདེ་བས་སྒྲུབ་པར་བགྱིད། །</s>
    <s id="799:2">ཇི་ལྟར་ཐུབ་པ་གཤེགས་ལྟར་མྱུར་དུ་མཆི། །དཔག་མེད་གཤེགས་པ་དེ་དག་བདག་ལ་གསུངས། །</s>
  </p>
  <p id="800">
    <s id="800:1">རྒྱལ་བ་མི་མཆོག་རང་བྱུང་མཁྱེན་པས་སུ། །བྱང་ཆུབ་ངེས་ལ་དེ་ནི་ལུང་བསྟན་པ། །</s>
    <s id="800:2">ཇི་ལྟར་རིགས་སུ་བྱང་ཆུབ་སྤྱོད་པ་ན། །</s>
  </p>
  <p id="801">
    <s id="801:1">ནམས་ཀྱང་འགྲོ་བའི་སྡུག་བསྔལ་རྣམས་མི་རེག །</s>
  </p>
  <p id="802">
    <s id="802:1">བྱམས་པའི་སྟོབས་ཀྱིས་ཕན་པར་སྤྱོད་པ་ན། །</s>
  </p>
  <p id="803">
    <s id="803:1">བྱམས་པའི་སེམས་ནི་གར་ཡང་མི་རྨོངས་སོ། །</s>
  </p>
  <p id="804">
    <s id="804:1">བྱམས་པ་ལ་ནི་སྡུག་བསྔལ་མི་འབྱུང་ཞིང་། །ཉེས་པ་རབ་ཞི་སྤྱོད་པ་མི་གཡོའོ། །</s>
  </p>
  <p id="805">
    <s id="805:1">སྤྱོད་ཚེ་སེམས་ཅན་ཀུན་ལ་རབ་ཏུ་སྟོན། །</s>
  </p>
  <p id="806">
    <s id="806:1">བྱམས་པ་སྒོམས་ཤིག་གར་ཡང་མ་གཡོ་ཤིག །</s>
    <s id="806:2">རབ་ཏུ་ཞི་བའི་ཡིད་ཀྱིས་ཉེས་པ་ཆོམ། །</s>
    <s id="806:3">སེམས་ཅན་རྣམས་ལ་ཕན་ཕྱིར་ཞི་བ་བཙལ། །</s>
    <s id="806:4">དེ་ཡིས་ལེགས་པའི་ལས་དེ་བྱས་པས་ན། །</s>
  </p>
  <p id="807">
    <s id="807:1">སྤྱད་པ་སྤྱོད་ཚེ་སྡུག་བསྔལ་མི་འཐོབ་ཅིང་། །</s>
    <s id="807:2">གཞལ་མེད་བྱང་ཆུབ་མྱུར་དུ་གསོ་བར་བྱེད། །</s>
  </p>
  <p id="808">
    <s id="808:1">དེ་ཡི་འཁོར་ནི་ཐམས་ཅད་འཐུན་པར་འགྱུར། །</s>
  </p>
  <p id="809">
    <s id="809:1">སྟོན་པའི་གསུང་གིས་ཀླུ་དེ་དགའ་གྱུར་ནས། །</s>
  </p>
  <p id="810">
    <s id="810:1">ཤིན་ཏུ་ཞི་བའི་ཡིད་ཀྱིས་ཉེས་པ་སྤངས། །</s>
  </p>
  <p id="811">
    <s id="811:1">བྱམས་པའི་སེམས་ཀྱིས་ཉེས་པ་རྣམ་པར་བཏུལ། །བྱང་ཆུབ་གཞོལ་བ་ལ་ནི་ཡིད་བསྐྱེད་དོ། །</s>
  </p>
  <p id="812">
    <s id="812:1">རྒྱལ་བ་སྔ་ཕྱི་མཁས་པས་དེའི་བསམ་པ། །རབ་ཏུ་དང་བའི་ཡིད་ཀྱིས་ཉོན་མོངས་བཏུལ། །ཡོངས་སུ་དག་ལ་ཤིན་ཏུ་གནས་མཁྱེན་ནས། །</s>
  </p>
  <p id="813">
    <s id="813:1">བྱང་ཆུབ་མཆོག་ལ་ཀླུ་ནི་ལུང་བསྟན་པ། །</s>
    <s id="813:2">བསྐལ་པ་བྱེ་བ་ཁྲག་ཁྲིག་བརྒྱད་ཅུ་རུ། །བྱམས་པ་བསྟེན་ནས་</s>
  </p>
  <p id="814">
    <s id="814:1">མ་འོངས་དུས་སུ་ནི། །རྒྱལ་བ་ཐུགས་དག་ཞེས་བྱ་དབང་པོ་བཏུལ། །ལྷ་དང་མི་དག་གིས་ནི་མཆོད་པར་འགྱུར། །</s>
  </p>
  <p id="815">
    <s id="815:1">མཆོག་ཏུ་དགའ་བ་རབ་ཏུ་མགུ་སེམས་ཀྱིས། །རྒྱལ་བའི་ཞབས་ལ་མགོ་བོས་ཕྱག་འཚལ་ཏེ། །</s>
  </p>
  <p id="816">
    <s id="816:1">ཚིགས་སུ་བཅད་པ་འདི་ཡིས་རྒྱལ་བ་བསྟོད། །</s>
  </p>
  <p id="817">
    <s id="817:1">རབ་ཏུ་ཐུགས་དག་ནོངས་པ་ཤིན་ཏུ་བཏུལ། །</s>
    <s id="817:2">གཏི་མུག་རྣམ་པར་བཅོམ་ཞིང་བདུད་ལས་རྒྱལ། །</s>
  </p>
  <p id="818">
    <s id="818:1">སེམས་ཅན་ཀུན་ལ་ཕན་པའི་ཐུགས་རྗེ་ཅན། །</s>
    <s id="818:2">ཉེས་པའི་དུག་སྤངས་ཁྱོད་ལ་ཕྱག་འཚལ་ལོ། །</s>
  </p>
  <p id="819">
    <s id="819:1">དེ་ནས་ཀླུའི་རྒྱལ་པོ་ཐམས་ཅད་རྒྱགས་པས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="819:2">སྤྱད་<ref folio="F.131.a"/>པ་སྤྱོད་པའི་ཚེ་ན་ཐབས་གང་གིས། །བདུད་ཀྱི་སྤྱོད་ཡུལ་དབང་དུ་མི་འགྱུར་ཞིང་། །སངས་རྒྱས་ཐམས་ཅད་ཀྱིས་ནི་བསྲུངས་འགྱུར་བ། །བདེ་གཤེགས་ཐུབ་ཆེན་སངས་རྒྱས་ལ་ཞུའོ། །</s>
  </p>
  <p id="820">
    <s id="820:1">རྒྱལ་བས་དེ་ཡི་བསམ་པ་མཁྱེན་པ་ན། །</s>
  </p>
  <p id="821">
    <s id="821:1">ཆགས་མེད་ཡེ་ཤེས་ཀུན་ཏུ་སྤྱན་མངའ་བ། །བསོད་ནམས་བརྒྱ་མཚན་ཕན་པའི་ཐུགས་རྗེ་ཅན། །སངས་རྒྱས་སྟོབས་ལ་མཁས་པས་ལུང་བསྟན་པ། །</s>
    <s id="821:2">རྟག་ཏུ་དེ་ནི་དྲན་པ་ཉེར་གཞག་ན</s>
  </p>
  <p id="822">
    <s id="822:1">ཉོན་མོངས་བདུད་ཀྱི་དབང་དུ་བྱ་བ་མེད། །</s>
  </p>
  <p id="823">
    <s id="823:1">རྟག་ཏུ་རྣམ་དག་སེམས་ཀྱིས་དྲན་སྤྱོད་ན། །</s>
  </p>
  <p id="824">
    <s id="824:1">དེས་ན་བདུད་ཀྱི་དབང་དུ་དེ་མི་འཁྲིད། །</s>
    <s id="824:2">རྒྱལ་བས་ལེགས་གསུངས་ཚིག་དེ་ཐོས་ནས་སུ། །སྟོན་པའི་གསུང་གིས་ཀླུ་དེ་དགའ་གྱུར་ནས། །</s>
  </p>
  <p id="825">
    <s id="825:1">རབ་ཏུ་སེམས་དང་ཚིག་ནི་གཙང་བ་དང་། །མ་སྨད་པ་ཡིས་བདེ་གཤེགས་མངོན་པར་བསྟོད། །</s>
  </p>
  <p id="826">
    <s id="826:1">སྲིད་པའི་སྐྱེ་ལ་རྒྱལ་བ་ཐུགས་བརྩེ་ལྡན། །</s>
  </p>
  <p id="827">
    <s id="827:1">སེམས་ཅན་ལམ་ངན་རབ་ཞུགས་གཟིགས་ནས་</s>
  </p>
  <p id="828">
    <s id="828:1">སུ། །ཐེ་ཙོམ་སེལ་ཅིང་ཡོངས་སུ་དགྱེས་ཐུགས་ཀྱིས། །རྒྱལ་བས་བསྟན་པའི་ལམ་ལ་སེམས་ཅན་རྣམས། །</s>
    <s id="828:2">ཁྱོད་ཀྱིས་ལེགས་གསུངས་ཚིག་ནི་ཐོས་ནས་</s>
  </p>
  <p id="829">
    <s id="829:1">སུ། །རྒྱལ་བའི་ཆོས་བཙལ་སྤྱོད་པ་སྤྱད་པར་བགྱི། །</s>
  </p>
  <p id="830">
    <s id="830:1">བདུད་ཀྱི་སྟོབས་བཅས་དཔུང་བཅས་བཅོམ་ནས་སུ། །སྡུག་བསྔལ་ཆོས་གྲོལ་སངས་རྒྱས་འགྱུར་བར་བགྱི། །</s>
  </p>
  <p id="831">
    <s id="831:1">དེ་ནས་ཀླུའི་རྒྱལ་པོ་ཆར་ཆེན་པོ་སྤྱོད་པ་ཞེས་བྱ་བས་བཅོམ་ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། </s>
    <s id="831:2">སྐྱེ་དགུ་དག་ལ་བྱམས་ཐུགས་སྐྱབས་ཀྱི་མཆོག །ཀུན་དུ་སྤྱན་མངའ་རྒྱལ་མཆོག་ཐུགས་རྗེ་ཅན། །རྡུལ་བྲལ་བྱང་ཆུབ་ལ་ནི་ཇི་ལྟར་སྤྱད། །</s>
  </p>
  <p id="832">
    <s id="832:1">སྟོབས་བཅུ་ཡེ་ཤེས་ཕུང་པོ་ཁྱོད་ལ་ཞུ། །</s>
  </p>
  <p id="833">
    <s id="833:1">འཇིག་རྟེན་མགོན་པོ་བདག་གི་ཐེ་ཚོམ་ཁུམ། །</s>
    <s id="833:2">འགྲོ་བ་ཀུན་གྱི་བསམ་པ་རྣམ་པར་མཁྱེན། །</s>
  </p>
  <p id="834">
    <s id="834:1">བདེ་བར་གཤེགས་པས་ཀླུ་དེ་དགའ་གྱུར་ནས། །</s>
  </p>
  <p id="835">
    <s id="835:1">རང་སེམས་ཤེས་པར་བྱ་ཕྱིར་བརྩོན་འགྲུས་བརྟན། །</s>
  </p>
  <p id="836">
    <s id="836:1">ཇི་ལྟར་བདེ་བར་གཤེགས་པས་བསྟན་ལྟར་བསླབས། །</s>
    <s id="836:2">རང་སེམས་ཤེས་པར་བྱ་ཕྱིར་ངེས་པར་གྱུར། །</s>
  </p>
  <p id="837">
    <s id="837:1">རྒྱལ་བས་བསྟན་པའི་ལམ་ནི་ཐོས་ནས་འདུག །</s>
  </p>
  <p id="838">
    <s id="838:1">ཡོངས་སུ་མགུ་བའི་ཡིད་ཀྱིས་ཐེ་ཙོམ་བསལ། །</s>
  </p>
  <p id="839">
    <s id="839:1">དགའ་བས་ས་ལ་པུས་མོ་བཙུགས་ནས་སུ། །རྣམ་འདྲེན་འཇིག་རྟེན་ཕན་མཛད་མངོན་བསྟོད་པ། །</s>
    <s id="839:2">ཉོན་མོངས་ཐམས་ཅད་<ref folio="F.131.b"/>བསལ་བ་བླ་ན་མེད། །</s>
  </p>
  <p id="840">
    <s id="840:1">ཁྱོད་འདྲ་མ་མཆིས་གོང་ན་ག་ལ་མཆིས། །</s>
  </p>
  <p id="841">
    <s id="841:1">མ་སྨད་སེམས་ཅན་ཡིད་ནི་དགའ་བར་མཛད། །</s>
  </p>
  <p id="842">
    <s id="842:1">བདེ་གཤེགས་བྱང་ཆུབ་མི་བཟད་ཕྱག་འཚལ་ལོ། །</s>
  </p>
  <p id="843">
    <s id="843:1">དེ་ནས་བཅོམ་ལྡན་འདས་ཀྱིས་ཀླུའི་རྒྱལ་པོ་དེ་དག་ཐམས་ཅད་ཀྱི་བསམ་པ་མཁྱེན། </s>
  </p>
  <p id="844">
    <s id="844:1">ལས་ཀྱང་མཁྱེན། </s>
  </p>
  <p id="845">
    <s id="845:1">སྨོན་ལམ་དག་ཀྱང་མཁྱེན་ཏེ། </s>
  </p>
  <p id="846">
    <s id="846:1">ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་གྱི་དོན་ཆེན་པོ་མཛད་ནས། །</s>
  </p>
  <p id="847">
    <s id="847:1">དགེ་སློང་རྣམས་ལ་བཀའ་སྩལ་པ། </s>
    <s id="847:2">དགེ་སློང་དག་ལྟོས་ཤིག །</s>
    <s id="847:3">ཀླུའི་རྒྱལ་པོ་རྣམས་ཀྱིས་དེ་བཞིན་གཤེགས་པ་ལས་འདུལ་བ་ཐོས་ནས། །</s>
  </p>
  <p id="848">
    <s id="848:1">འདུལ་བའི་རྟགས་དག་སྟོན་པར་བྱེད། </s>
  </p>
  <p id="849">
    <s id="849:1">རྗེས་སུ་ཆགས་པའི་རྟགས་དག་སྟོན་པར་བྱེད། </s>
  </p>
  <p id="850">
    <s id="850:1">རྗེས་སུ་འཛིན་པའི་རྟགས་དག་སྟོན་པར་བྱེད། </s>
  </p>
  <p id="851">
    <s id="851:1">འདྲེན་པའི་རྟགས་དག་སྟོན་པར་བྱེད། །</s>
  </p>
  <p id="852">
    <s id="852:1">རྣམ་པར་འདྲེན་པའི་རྟགས་དག་སྟོན་པར་བྱེད། </s>
  </p>
  <p id="853">
    <s id="853:1">མུར་བྱེད་པའི་རྟགས་དག་སྟོན་པར་བྱེད་དེ། </s>
  </p>
  <p id="854">
    <s id="854:1">འདི་ལྟ་སྟེ། </s>
    <s id="854:2">ལྷག་པའི་བསམ་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །</s>
  </p>
  <p id="855">
    <s id="855:1">ཀླུའི་རྒྱལ་པོ་དེ་དག་ཐམས་ཅད་ཀྱང་། །སེམས་ཅན་རྣམས་ཀྱི་དོན་བྱས་ནས་བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་ཐེག་པས་ཡོངས་སུ་མྱ་ངན་ལས་འདའོ། །</s>
  </p>
</text>
