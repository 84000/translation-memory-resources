<?xml version='1.0' encoding='utf-8'?>
<text>
  <p id="1">
    <s id="1:1">༄༅།_།རྒྱ་གར་སྐད་དུ།_ཨཱརྱ་བུད་དྷ་བ་ལ་ཝརྡྷ་ན་པྲཱ་ཏི་ཧཱརྱ་བི་ཀུརྦཱ་ཎ་ནིར་དེ་ཤ་ནཱ་མ་མ་ཧཱ་ཡཱ་ན་སཱུཏྲ།_བོད་སྐད་དུ།_འཕགས་པ་སངས་རྒྱས་ཀྱི་སྟོབས་སྐྱེད་པའི་ཆོ་འཕྲུལ་རྣམ་པར་འཕྲུལ་པ་བསྟན་པ་ཞེས་བྱ་བ་ཐེག་པ་ཆེན་པོའི་མདོ།_</s>
    <s id="1:2">$ཐམས་ཅད་མཁྱེན་པ་ལ་ཕྱག་འཚལ་ལོ།_།</s>
  </p>
  <p id="2">
    <s id="2:1">འདི་སྐད་བདག་གིས་ཐོས་པ་དུས་གཅིག་ན།_</s>
  </p>
  <p id="3">
    <s id="3:1">བཅོམ་ལྡན་འདས་ཆུ་བོ་ཆེན་པོ་ཀླུང་ནཻ་རཉྫ་ནཱའི་འགྲམ་ན།_</s>
  </p>
  <p id="4">
    <s id="4:1">*འཕགས་པ་སྤྱན་རས་གཟིགས་དབང་ཕྱུག་དང་།_ལག་ན་རྡོ་རྗེ་དང་།_བྱམས་པ་དང་།_འཇམ་དཔལ་ལ་སོགས་པ་བྱང་ཆུབ་སེམས་དཔའ་བདུན་སྟོང་དང་།_རབ་འབྱོར་དང་།_ཤཱ་རིའི་བུ་དང་།_མཽད་གལ་གྱི་བུ་ལ་སོགས་པ་ཉན་ཐོས་ཆེན་པོ་ཐམས་ཅད་དང་ཐབས་ཅིག་ཏུ་བཞུགས་ཏེ</s>
  </p>
  <p id="5">
    <s id="5:1">བརྒྱ་བྱིན་དང་།_ཚངས་པ་དང་།_འཇིག་རྟེན་སྐྱོང་བ་ཐམས་ཅད་དང་།_རྒྱལ་པོ་དང་།_བློན་པོ་དང་།_བྲམ་ཟེ་དང་།_ཁྱིམ་བདག་ཐམས་ཅད་ཀྱིས་བསྐོར་ཅིང་།_མདུན་[144a]དུ་བདར་ཏེ</s>
  </p>
  <p id="6">
    <s id="6:1">ཞལ་ཟས་ཀྱི་བྱ་བ་བྱས་ནས་འཁོར་གྱི་དཀྱིལ་འཁོར་དེ་དག་ཆོས་དང་ལྡན་པའི་གཏམ་གྱིས་ཚིམ་པར་བྱས།_</s>
  </p>
  <p id="7">
    <s id="7:1">*བསྐུལ །_</s>
  </p>
  <p id="8">
    <s id="8:1">*གཟེངས་བསྟོད།_ཡང་དག་པར་དགའ་བར་བྱས་ཏེ།_</s>
  </p>
  <p id="9">
    <s id="9:1">འཁོར་གྱི་དཀྱིལ་འཁོར་དང་།_ཐབས་ཅིག་ཏུ་དེ་བཞིན་གཤེགས་པའི་རྫུ་འཕྲུལ་ཆེན་པོས་གྲོང་ཁྱེར་གཱ་རཱ་ཎ་སཱིའི་གཤེགས་ཏེ།_</s>
  </p>
  <p id="10">
    <s id="10:1">བཱ་རཱ་ཎ་སཱིའི་ཤིང་ཨ་མྲ་སྲུང་བའི་ཚལ་ན་བཞུགས་སོ།_།</s>
  </p>
  <p id="11">
    <s id="11:1">དེ་ནས་དེའི་ཚེ་ན་ས་ཆེར་གཡོས་པར་གྱུར་ནས་</s>
  </p>
  <p id="12">
    <s id="12:1">སེང་གེའི་ཁྲི་ཆེན་པོ་རིན་པོ་ཆེ་སྣ་བདུན་ལས་བྱས་པ།_འཕང་དུ་དཔག་ཚད་གཅིག་ཙམ།_ཞེང་དུ་དཔག་ཚད་ཕྱེད་ཙམ་གྱི་ཚད་ལེགས་པར་སྤྲས་པ།_ཤིན་ཏུ་དགའ་བར་འགྱུར་བ།_ཡིད་དུ་འོང་བ་དར་གྱི་ཆུན་པོ་བཏགས་ཤིང་དཔྱངས་པ།_ལྷའི་ན་བཟའ་བརྒྱ་སྟོང་དུ་མ་བཏིང་བ།_ལྷའི་མེ་ཏོག་གི་ཆུན་པོ་བྱེ་བ་དུ་མ་རབ་ཏུ་དཔྱངས་པ།_ལྷའི་དྲི་དང་ལྡན་པ།_ཁ་དོག་དང་ལྡན་པ།_</s>
    <s id="12:2">$དེ་བཞིན་གཤེགས་པའི་སྔོན་གྱི་དགེ་བའི་རྩ་བ་ལས་སྐྱེས་པ།_དེ་མཐོང་མ་ཐག་ཏུ་སེམས་ཅན་ཐམས་ཅད་མི་སྐྱེ་བའི་ཆོས་ལ་བཟོད་པ་ཐོབ་པར་འགྱུར་བ་ཞིག་བྱུང་ངོ་།_།</s>
  </p>
  <p id="13">
    <s id="13:1">དེ་ནས་བཅོམ་ལྡན་འདས་སེང་གེའི་ཁྲི་དེ་ཉིད་ལ་བཞུགས་ཏེ་</s>
  </p>
  <p id="14">
    <s id="14:1">སངས་རྒྱས་ཕལ་པོ་ཆེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་</s>
  </p>
  <p id="15">
    <s id="15:1">བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་དང་།_ལག་ན་རྡོ་རྗེ་ལ་བཀའ་སྩལ་པ།_</s>
    <s id="15:2">$སྤྱན་རས་གཟིགས་དབང་ཕྱུག་ཁྱོད་སོང་ལ་མི་མཇེད་ཀྱི་འཇིག་རྟེན་གྱི་ཁམས་འདི་དང་།_ཕྱོགས་བཅུའི་འཇིག་རྟེན་གྱི་ཁམས་གཞན་དག་ན།_</s>
  </p>
  <p id="16">
    <s id="16:1">ཁྱོད་ཀྱིས་འདུལ་བར་འགྱུར་བའི་སེམས་ཅན་སྙིགས་མའི་རང་བཞིན་ཅན་མ་དད་པ།_སྡིག་པ་སྤྱོད་པ།_ཉོན་མོངས་པ་དང་།_ཉེ་བའི་ཉོན་མོངས་པ་དག་གིས་བསྒྲིབས་པ།_མར་མི་ཤེས་པ།_ཕར་མི་ཤེས་པ།_དགེ་སྦྱོང་ལ་དགེ་སྦྱོང་དུ་མི་འཛིན་པ།_བྲམ་ཟེར་མི་འཛིན་པ།_དཀོན་མཆོག་གསུམ་ལ་མངོན་པར་མ་དད་པ།_དེ་དག་ཐམས་ཅད་ལག་ན་རྡོ་རྗེ་དང་།_གཉིས་ཀྱིས་རྫུ་འཕྲུལ་ཆེན་པོ་དང་།_ཏིང་ངེ་འཛིན་གྱི་སྟོབས་ཀྱི་ཤུགས་ཀྱིས་འཁོར་གྱི་དཀྱིལ་འཁོར་འདིར་བསྡུས་ཤིག_།</s>
    <s id="16:2">$དེ་ནས་བྱང་[144b]ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་དང་།_བྱང་ཆུབ་སེམས་དཔའ་ལག་ན་རྡོ་རྗེས་དེ་བཞིན་གཤེགས་པ་ལས་ཚིག་འདི་ཐོས་ན</s>
  </p>
  <p id="17">
    <s id="17:1">སེམས་ཅན་ཐམས་ཅད་ལ་བལྟ་བ་དང་།_ཡང་དག་པར་སྐུལ་བར་འགྱུར་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ།_།</s>
  </p>
  <p id="18">
    <s id="18:1">ཏིང་ངེ་འཛིན་དེའི་མཐུས་ས་ཆེན་པོ་འདི་རྣམ་པ་དྲུག་ཏུ་གཡོས།_</s>
  </p>
  <p id="19">
    <s id="19:1">*རབ་ཏུ་གཡོས།_ཡང་དག་པར་རབ་ཏུ་གཡོས་སོ།_།</s>
  </p>
  <p id="20">
    <s id="20:1">དེ་ནས་ལུས་ལས་འོད་ཟེར་བརྒྱ་སྟོང་དུ་མ་བྱུང་ངོ་།_།</s>
  </p>
  <p id="21">
    <s id="21:1">བྱུང་ནས་ཀྱང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཀུན་ཏུ་སྣང་བར་བྱས་ཏེ།_</s>
  </p>
  <p id="22">
    <s id="22:1">ཚངས་པའི་འཇིག་རྟེན་མན་ཆད་གཟུགས་ཡོད་པ་དང་།_གཟུགས་ཀྱིས་ཁྱབ་པ་མན་ཆད་དུ་སྣང་བར་བྱས་ཏེ།_</s>
  </p>
  <p id="23">
    <s id="23:1">འོད་ཟེར་དེ་དག་ལས་ཀྱང་ཡང་དག་པར་སྐུལ་བའི་ཚིགས་སུ་བཅད་པ་འདི་དག་བྱུང་ངོ་།_།</s>
  </p>
  <p id="24">
    <s id="24:1">བག་ཡོད་པ་དང་ཉོན་མོངས་མེད་པར་བྱོས།_།</s>
  </p>
  <p id="25">
    <s id="25:1">བག་མེད་པ་ཡི་དབང་དུ་མ་འགྲོ་ཞིག_།</s>
    <s id="25:2">$སྐྱེ་དང་རྒ་ཤིས་གཙེས་པའི་སྡུག་བསྔལ་ཏེ།_།</s>
  </p>
  <p id="26">
    <s id="26:1">བདེ་བར་གཤེགས་པའི་བསྟན་པ་འབྱུང་བར་དཀོན།_།</s>
    <s id="26:2">$བསྐལ་པ་བྱེ་བ་ཕྲག་བརྒྱ་གྲངས་མེད་དུ།_།སྲིད་པའི་རྒྱ་མཚོར་ངེས་པར་འཁོར་བ་དང་།_།ཉོན་མོངས་དོག་པར་རྟག་ཏུ་འཁོར་བ་ན།_།</s>
  </p>
  <p id="27">
    <s id="27:1">འཚོ་བ་མ་རུངས་པ་ནི་སྐྲག་མི་འགྱུར།_།</s>
  </p>
  <p id="28">
    <s id="28:1">རྙེད་དང་ཆགས་དང་བུད་མེད་རྟག་པ་མིན།_།</s>
  </p>
  <p id="29">
    <s id="29:1">རྟག་ཏུ་གླུ་གར་སྒྱུ་མའི་ཆོས་དང་ལྡན།_།</s>
  </p>
  <p id="30">
    <s id="30:1">བསྐལ་པ་དུ་མར་བདེ་བ་མྱོང་ནས་ཀྱང་།_།ཕྱིས་ནི་སྡུག་བསྔལ་རྗེས་སུ་ཐོབ་པར་འགྱུར།_།</s>
  </p>
  <p id="31">
    <s id="31:1">རྣམ་པར་སླུ་བར་གྱུར་པ་འདི་ལ་ལྟོས།_།</s>
  </p>
  <p id="32">
    <s id="32:1">འདི་ལ་མར་གྱུར་པ་ཡང་ཆུང་མར་འགྱུར།_།</s>
  </p>
  <p id="33">
    <s id="33:1">དེ་ཡི་ཤ་དག་ཡོངས་སུ་ཟོས་ནས་ཀྱང་།_།མི་མཁས་པ་དག་མི་ཤེས་དགའ་བར་འཛིན།_།</s>
  </p>
  <p id="34">
    <s id="34:1">སྲིད་པའི་སྡུག་བསྔལ་རྒྱ་མཚོར་སྐྱེ་བ་དེ།_།</s>
  </p>
  <p id="35">
    <s id="35:1">*མིས་ནི་མ་མྱོང་མེད་ལ་སྐྲག་པ་མེད།_།</s>
  </p>
  <p id="36">
    <s id="36:1">མི་རྣམས་ཀྱི་ནི་དམ་པའི་ཆོས་འཆད་ཀྱིས།_།བདེ་བར་གཤེགས་ལ་མཆོད་པར་འདོད་རྣམས་དེང་།_།</s>
    <s id="36:2">$མི་འདུལ་ཁ་ལོ་སྒྱུར་བ་དེ་མཐོང་ནས།_།</s>
  </p>
  <p id="37">
    <s id="37:1">ཏིང་འཛིན་ཞི་བ་བསྒོམ་པ་ཐོབ་འགྱུར་གྱི།_།</s>
    <s id="37:2">$དེ་ཕྱིར་སྡུག་བསྔལ་རྒྱ་མཚོར་མི་གང་རྣམས།_།སྐྲག་པར་གྱིས་ལ་ཐར་པ་འདོད་པར་བྱོས།_།</s>
  </p>
  <p id="38">
    <s id="38:1">[145a]མི་རྣམས་ཀྱིས་ནི་དམ་པ་དེ་ལ་མཆོད།_།</s>
  </p>
  <p id="39">
    <s id="39:1">གཞན་གྱི་སྲོག་ནི་མ་གཅོད་དེ་བཞིན་དུ།_།གཞན་གྱི་ནོར་དག་མ་བྱིན་ལེན་མ་བྱེད།_།</s>
  </p>
  <p id="40">
    <s id="40:1">གཞན་གྱི་བུད་མེད་དག་ལ་འཚེ་མ་བྱེད།_།</s>
  </p>
  <p id="41">
    <s id="41:1">སངས་རྒྱས་ཆོས་ལ་རྟག་ཏུ་གུས་པར་བྱོས།_།</s>
  </p>
  <p id="42">
    <s id="42:1">ང་རྒྱལ་རྒྱགས་དང་བརླང་བ་སྤངས་ནས་</s>
  </p>
  <p id="43">
    <s id="43:1">*ཀྱང་།_།</s>
    <s id="43:2">$བཱ་རཱ་ཎ་སཱི་ཞེས་ནི་བྱ་བ་ཡི།_།ཨ་མྲ་སྲུང་བ་མོ་ཡི་ཚལ་དུ་དེང་།_།</s>
    <s id="43:3">$མི་མཆོག་ལ་ནི་མྱུར་དུ་བལྟ་བར་གྱིས།_།</s>
    <s id="43:4">$དེ་ཡི་བཀོད་པ་རྒྱ་ཆེར་ཡིད་དུ་འོང་།_།</s>
  </p>
  <p id="44">
    <s id="44:1">དགེ་སློང་དགེ་འདུན་རྟག་ཏུ་རྫུ་འཕྲུལ་ལྡན།_།</s>
  </p>
  <p id="45">
    <s id="45:1">བྱང་ཆུབ་སེམས་དཔའ་རྒྱ་ཆེན་རྫུ་འཕྲུལ་ཆེ།_།</s>
  </p>
  <p id="46">
    <s id="46:1">སེམས་ཅན་མི་མཁས་ཁོང་དུ་ཆུད་བྱ་དང་།_།སེམས་ཅན་བྱེ་བ་མང་པོ་ཐར་བྱའི་ཕྱིར།_།</s>
    <s id="46:2">འོད་ཟེར་རྟག་ཏུ་གང་གིས་བཏང་བ་དེ།_།</s>
  </p>
  <p id="47">
    <s id="47:1">*མཚན་ནི་སྤྱན་རས་གཟིགས་ཀྱི་དབང་ཕྱུག་གོ།_།</s>
  </p>
  <p id="48">
    <s id="48:1">གང་དག་ང་རྒྱལ་རྒྱགས་ཁེངས་བགྱིད་གྱུར་ཅིང་།_།སངས་རྒྱས་ཆོས་ལ་རིམ་གྲོ་མི་བྱེད་པ།_།ལག་ན་རྡོ་རྗེ་མགོན་པོ་སེམས་ཅན་མཆོག_།རྟག་ཏུ་འོད་ཟེར་གཏོང་ཞིང་གོ་བར་བྱེད།_།</s>
  </p>
  <p id="49">
    <s id="49:1">དེ་ཡི་གཟུགས་ནི་ཡངས་ཤིང་རྫུ་འཕྲུལ་ཆེ།_།</s>
  </p>
  <p id="50">
    <s id="50:1">བསྐལ་པ་བྱེ་བར་དེ་ནི་བཤད་མི་རྫོགས།_།</s>
  </p>
  <p id="51">
    <s id="51:1">འདིར་ནི་བདེ་བར་གཤེགས་ལ་མཆོད་པའི་ཕྱིར།_།དྲི་དང་ཕྲེང་བ་གོས་མཆོག་རྒྱན་ཁྱེར་ལ།_།</s>
    <s id="51:2">$མི་ཡི་འདྲེན་པ་འདི་ལ་མཆོད་པར་བྱོས།_།</s>
  </p>
  <p id="52">
    <s id="52:1">སངས་རྒྱས་འབྱུང་བར་འགྱུར་བ་རབ་དཀོན་ནོ།_།</s>
  </p>
  <p id="53">
    <s id="53:1">འདོད་ཕྱིར་བསྐལ་པ་བྱེ་བ་མང་པོར་ཡང་།_།རྟག་ཏུ་སྡུག་བསྔལ་ཐོབ་ཅིང་འཐོབ་པར་འགྱུར།_།</s>
  </p>
  <p id="54">
    <s id="54:1">མཁས་པས་རྟག་ཏུ་ཐར་པ་འདོད་པར་གྱིས།_།མི་མཆོག་སངས་རྒྱས་ལ་ནི་མཆོད་པར་བྱོས།_།</s>
  </p>
  <p id="55">
    <s id="55:1">བུ་དང་བུ་མོ་དེ་བཞིན་གཉེན་རྣམས་དང་།_།ཕ་མ་ཆུང་མ་བཤེས་མང་སྐྱེ་བོ་རྣམས།_།ཐམས་ཅད་སྒྱུ་མ་འདྲ་བས་དོན་མེད་དེ།_།</s>
  </p>
  <p id="56">
    <s id="56:1">རྟག་པར་གཞན་དང་གཞན་དུ་སྐྱེ་བར་འགྱུར།_།</s>
  </p>
  <p id="57">
    <s id="57:1">དེ་ལྟར་གསེར་དང་དངུལ་ཡང་གློག་དང་འདྲ།_།</s>
  </p>
  <p id="58">
    <s id="58:1">འདི་ལ་སྙིང་པོ་འགའ་ཡང་སྣང་བ་མེད།_།</s>
  </p>
  <p id="59">
    <s id="59:1">བྱང་ཆུབ་གོ་འཕང་ཐོབ་པར་བྱ་བའི་ཕྱིར།_།མི་རྣམས་འདྲེན་པ་ལ་ནི་མཆོད་པར་བྱོས།_།</s>
    <s id="59:2"/>
  </p>
  <p id="60">
    <s id="60:1">དེ་ནས་དེའི་ཚེ་ན་འོད་ཟེར་ལས་བྱུང་བའི་ཚིགས་སུ་བཅད་པས་བསྐུལ་བ་གཅིག་ནས་གཅིག་ཏུ་བརྒྱུད་པ་འདིས་སྟོང་གསུམ་གྱི་སྟོང་[145b]ཆེན་པོའི་འཇིག་རྟེན་གྱི་ཁམས་སྒྲས་གང་བར་གྱུར་ནས་</s>
  </p>
  <p id="61">
    <s id="61:1">སེམས་ཅན་ཐམས་ཅད་ལ་བསྐུལ་བར་གྱུར་ཏེ</s>
  </p>
  <p id="62">
    <s id="62:1">སེམས་ཅན་གང་དག་ལོག་པར་ལྟ་བ་དེ་དག་ནི་ཡང་དག་པའི་ལྟ་བ་ལ་བཀོད་པར་གྱུར།_</s>
  </p>
  <p id="63">
    <s id="63:1">གང་དག་ང་རྒྱལ་དང་།_རྒྱགས་པ་དང་།_ཁེངས་པ་དང་།_འགྱིང་བ་དེ་དག་ནི་ང་རྒྱལ་དང་།_རྒྱགས་པ་དང་།_ཁེངས་པ་རྣམས་དང་བྲལ་བར་བྱེད་པར་འགྱུར།_</s>
  </p>
  <p id="64">
    <s id="64:1">གང་དག་འདོད་ཆགས་ལ་རྗེས་སུ་སྤྱོད་ཅིང་བག་མེད་པར་གྱུར་པ།_དེ་དག་ནི་འདོད་ཆགས་དང་བྲལ་བར་གྱུར།_</s>
  </p>
  <p id="65">
    <s id="65:1">གང་དག་སྲོག་གཅོད་པ་དང་།_མ་བྱིན་པར་ལེན་པ་དང་།_འདོད་པས་ལོག་པར་གཡེམ་པ་དང་།_མི་དགེ་བའི་ཆོས་བརྒྱད་ལ་གནས་པ་དེ་དག་ཐམས་ཅད་ལུས་དང་།_ངག་དང་།_ཡིད་ཀྱི་སྤྱོད་པ་རྣམས་འཕགས་པའི་ལམ་ཡན་ལག་བརྒྱད་པ་ལ་གནས་པར་གྱུར།_</s>
  </p>
  <p id="66">
    <s id="66:1">ཐམས་ཅད་ཀྱང་རྒོད་པ་དང་།_ཀུ་རེ་དང་།_དགའ་བ་དང་།_རྩེ་བ་དང་།_འདོད་པ་དང་།_ཁྲོ་བ་དང་།_ཕྲག་དོག་དང་།_ཆགས་པ་ཡོངས་སུ་སྤངས་ནས་</s>
  </p>
  <p id="67">
    <s id="67:1">དེ་བཞིན་གཤེགས་པ་ལ་བལྟ་བ་དང་།_བསྟེན་པ་དང་།_བསྙེན་བཀུར་བྱ་བ་ལ་སྤྲོ་བར་གྱུར།_</s>
  </p>
  <p id="68">
    <s id="68:1">ཐམས་ཅད་ཀྱང་ཆོས་ཉན་པར་འདོད་པར་གྱུར་ཏོ།_།</s>
  </p>
  <p id="69">
    <s id="69:1">ལྷ་དང་།_ཀླུ་དང་།_གནོད་སྦྱིན་དང་།_དྲི་ཟ་དང་།_ལྷ་མ་ཡིན་དང་།_ནམ་མཁའ་ལྡིང་དང་།_མིའམ་ཅི་དང་།_ལྟོ་འཕྱེ་ཆེན་པོ་དང་།_མི་དང་།_མི་མ་ཡིན་པ་དང་།_ཀླུའི་རྒྱལ་པོ་དང་།_རྒྱལ་པོ་མཁར་གྱི་བདག་པོ་དང་།_རྒྱལ་ཕྲན་དང་།_སྟོབས་ཀྱི་འཁོར་ལོས་སྒྱུར་བའི་རྒྱལ་པོ་དང་།_དགེ་སློང་དང་།_དགེ་སློང་མ་དང་།_དགེ་བསྙེན་དང་།_དགེ་བསྙེན་མ་དེ་དག་ཐམས་ཅད་ཀྱིས་དེ་བཞིན་གཤེགས་པ་ལ་མཆོད་པའི་ཕྱིར་ལྷའི་མེ་ཏོག་དང་།_ཕྲེང་བ་དང་།_བྱུག་པ་དང་།_ཕྱེ་མ་དང་།_གོས་དང་།_གདུགས་དང་།_རྒྱལ་མཚན་དང་།_སིལ་སྙན་དང་།_དར་གྱི་ཆུན་པོ་རྣམས་ཐོགས་ཏེ་</s>
  </p>
  <p id="70">
    <s id="70:1">གྲོང་ཁྱེར་ཆེན་པོ་བཱ་རཱ་ཎ་སཱི་ཞེས་བྱ་བ་གང་ན་བ་དང་།_ཨ་མྲ་སྲུང་བ་མོའི་ཚལ་གང་ན་བ་དེར་དོང་ནས་</s>
  </p>
  <p id="71">
    <s id="71:1">བདག་གི་བསོད་ནམས་ལས་སྐྱེས་པའི་དགེ་བའི་རྩ་བས་དེ་བཞིན་གཤེགས་པ་དང་འཁོར་གྱི་དཀྱིལ་འཁོར་རྣམས་ལ་མངོན་པར་མཆོད་དེ</s>
  </p>
  <p id="72">
    <s id="72:1">མེ་ཏོག་གི་ཆར་དང་།_དྲིའི་ཆར་ཆེན་པོ་མངོན་པར་ཕབ་བོ།_།</s>
    <s id="72:2">$དེ་ནས་དེའི་[146a]ཚེ་ན་བཅོམ་ལྡན་འདས་འཛམ་བུའི་གླིང་དང་།_ཨ་མྲ་སྲུང་བ་མོའི་ཚལ་དེ་དཔག་ཚད་ཁྲག་ཁྲིག་བརྒྱ་སྟོང་དུ་མ་སྲིད་དུ་རྒྱ་ཆེ་བར་བྱིན་གྱིས་བརླབས་ཏེ།_</s>
  </p>
  <p id="73">
    <s id="73:1">ས་གཞི་ལག་མཐིལ་ལྟར་མཉམ་ལ།_ལྷའི་ཡིད་དུ་འོང་བ་ཁ་དོག་དང་ལྡན་པ།_</s>
    <s id="73:2">$དྲི་དང་ལྡན་པ།_ལྷའི་མེ་ཏོག་གི་ཤིང་དང་།_འབྲས་བུའི་ཤིང་དང་།_སྤོས་ཀྱི་ཤིང་དང་།_རིན་པོ་ཆེའི་ཤིང་དང་།_དཔག་བསམ་གྱི་ཤིང་དང་།_གོས་ཀྱི་ཤིང་རྣམས་ཀྱིས་མཛེས་པར་བྱས་པ།_</s>
    <s id="73:3">$ལྷའི་སེང་གེའི་ཁྲི་དང་ལྡན་པ།_རིན་པོ་ཆེ་དང་།_དར་དང་།_མེ་ཏོག་གི་ཆུན་པོ་རབ་ཏུ་དཔྱངས་པ།_ལྷའི་དྲིལ་བུའི་སྒྲས་བརྒྱན་པར་གྱུར་ཏེ</s>
  </p>
  <p id="74">
    <s id="74:1">འདི་ལྟ་སྟེ།_དཔེར་ན་བདེ་བ་ཅན་གྱི་འཇིག་རྟེན་གྱི་ཁམས་དེ་བཞིན་དུ་ཡིད་འཕྲོག་པར་བྱེད་པ།_ཚིམ་པར་བྱེད་པ།_མགུ་བར་བྱེད་པ།_མངོན་པར་དགའ་བར་བྱེད་པ།_</s>
    <s id="74:2">བྱང་ཆུབ་སེམས་དཔའ་དང་།_ཉན་ཐོས་དང་།_རང་སངས་རྒྱས་དང་།_ལྷ་དང་།_ཀླུ་དང་།_གནོད་སྦྱིན་དང་།_དྲི་ཟ་དང་།_ལྷ་མ་ཡིན་དང་།_ནམ་མཁའ་ལྡིང་དང་།_མིའམ་ཅི་དང་།_ལྟོ་འཕྱེ་ཆེན་པོ་ནས་དགེ་སློང་དང་།_དགེ་སློང་མ་དང་།_དགེ་བསྙེན་དང་།_དགེ་བསྙེན་མ་དང་།_རྒྱལ་པོ་དང་།_བློན་པོ་དང་།_བྲམ་ཟེ་དང་།_ཁྱིམ་བདག་རྣམས་ཀྱི་བར་དུ་དེ་དག་གིས་གང་བར་བྱིན་གྱིས་བརླབས་སོ།_།</s>
  </p>
  <p id="75">
    <s id="75:1">དེ་ནས་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་དང་།_བྱང་ཆུབ་སེམས་དཔའ་ལག་ན་རྡོ་རྗེ་ཏིང་ངེ་འཛིན་དེ་ལས་ལངས་ནས་</s>
  </p>
  <p id="76">
    <s id="76:1">བཅོམ་ལྡན་འདས་ག་ལ་བ་དེར་སོང་སྟེ་</s>
  </p>
  <p id="77">
    <s id="77:1">ཕྱིན་པ་དང་།_ལན་གསུམ་དུ་བསྐོར་བ་བྱས་ཏེ</s>
  </p>
  <p id="78">
    <s id="78:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ།_།</s>
  </p>
  <p id="79">
    <s id="79:1">བཅོམ་ལྡན་འདས་དེ་བཞིན་གཤེགས་པ་རྣམས་ཀྱི་ཐབས་མཁས་པ་དང་སེམས་ཅན་རྣམས་ཡོངས་སུ་སྨིན་པར་བགྱི་བ་ནི་མང་ངོ་།_།</s>
  </p>
  <p id="80">
    <s id="80:1">བདེ་བར་གཤེགས་པ་མང་ངོ་།_།</s>
  </p>
  <p id="81">
    <s id="81:1">བཅོམ་ལྡན་འདས་དེ་བཞིན་གཤེགས་པའི་གཟི་བརྗིད་དང་རྫུ་འཕྲུལ་གྱི་མཐུས་བྱང་ཆུབ་སེམས་དཔའ་སེམས་དཔའ་ཆེན་པོ་དང་།_ཉན་ཐོས་ཆེན་པོ་དང་།_ལྷ་དང་།_ཀླུ་དང་།_གནོད་སྦྱིན་དང་།_དྲི་ཟ་དང་།_ལྷ་མ་ཡིན་དང་།_ནམ་མཁའ་ལྡིང་[146b]དང་།_མིའམ་ཅི་དང་།_ལྟོ་འཕྱེ་ཆེན་པོ་དང་།_རྒྱལ་པོ་དང་།_བློན་པོ་དང་།_བྲམ་ཟེ་དང་།_ཁྱིམ་བདག་དང་།_དགེ་སློང་དང་།_དགེ་སློང་མ་དང་།_དགེ་བསྙེན་དང་།_དགེ་བསྙེན་མ་རྣམས་མང་དུ་འདུས་སོ།_།</s>
  </p>
  <p id="82">
    <s id="82:1">བཅོམ་ལྡན་འདས་ཀྱིས་བཀའ་སྩལ་པ།_</s>
    <s id="82:2">$རིགས་ཀྱི་བུ་ལེགས་སོ་ལེགས་སོ།_།</s>
  </p>
  <p id="83">
    <s id="83:1">ཀྱེ་རྒྱལ་བའི་བུ་དག་དེ་བཞིན་ཏེ་དེ་བཞིན་གཤེགས་པའི་ཐབས་མཁས་པ་དང་སེམས་ཅན་ཡོངས་སུ་སྨིན་པར་བྱ་བ་ནི་མང་ངོ་།_།</s>
  </p>
  <p id="84">
    <s id="84:1">སེམས་ཅན་རྣམས་ཀྱི་བསམ་པ་ཇི་ལྟ་བུ་དང་།_ཇི་ལྟར་འདུལ་བ་དང་།_དགེ་བའི་རྩ་བ་ཇི་ལྟ་བུ་དང་།_སེམས་ཅན་རྣམས་ཀྱི་མོས་པ་སྣ་ཚོགས་ཀྱི་སྤྱོད་པ་མཁྱེན་ནས་ཆོས་སྟོན་ཏེ།_</s>
  </p>
  <p id="85">
    <s id="85:1">སེམས་ཅན་ཁ་ཅིག་ནི་བྱང་ཆུབ་སེམས་དཔས་འདུལ།_</s>
    <s id="85:2">$ཁ་ཅིག་ནི་ཉན་ཐོས་ཀྱིས་འདུལ།_</s>
    <s id="85:3">ཁ་ཅིག་ནི་རང་སངས་རྒྱས་ཀྱིས་འདུལ།_</s>
    <s id="85:4">ཁ་ཅིག་ནི་ལྷས་འདུལ།_</s>
    <s id="85:5">ཁ་ཅིག་ནི་བརྒྱ་བྱིན་གྱིས་འདུལ།_</s>
    <s id="85:6">ཁ་ཅིག་ནི་ཚངས་པས་འདུལ།_</s>
    <s id="85:7">ཁ་ཅིག་ནི་ཀླུས་འདུལ།_</s>
    <s id="85:8">ཁ་ཅིག་ནི་རྫུ་འཕྲུལ་ཆེན་པོས་འདུལ།_</s>
    <s id="85:9">ཁ་ཅིག་ནི་རྒྱལ་པོས་འདུལ།_</s>
    <s id="85:10">ཁ་ཅིག་ནི་ཏིང་ངེ་འཛིན་གྱིས་འདུལ།_</s>
    <s id="85:11">ཁ་ཅིག་ནི་ཆོས་ཉན་པས་འདུལ།_</s>
    <s id="85:12">ཁ་ཅིག་ནི་ཆོ་འཕྲུལ་གྱིས་འདུལ།_</s>
    <s id="85:13">ཁ་ཅིག་ནི་དེ་བཞིན་གཤེགས་པ་མྱ་ངན་ལས་འདའ་བས་འདུལ།_</s>
    <s id="85:14">ཁ་ཅིག་ནི་རིང་བསྲེལ་གྱིས་འདུལ།_</s>
    <s id="85:15">ཁ་ཅིག་ནི་མཆོད་རྟེན་བྱེད་དུ་གཞུག་པ་དང་།_གཙུག་ལག་ཁང་དང་།_འཆག་ས་དང་།_སྐྱེད་མོས་ཚལ་བྱེད་དུ་གཞུག་པའི་དགེ་བའི་རྩ་བ་ལ་སྤྲོ་བ་བསྐྱེད་པས་འདུལ།_</s>
    <s id="85:16">ཁ་ཅིག་ནི་སྐུ་གཟུགས་བྱེད་དུ་གཞུག་པ་དང་།_རི་མོ་དང་།_གསེར་དང་།_དངུལ་དང་།_ར་གན་གྱི་སྐུ་གཟུགས་བྱེད་དུ་གཞུག་པའི་དགེ་བའི་རྩ་བ་ལ་སྤྲོ་བ་བསྐྱེད་པས་འདུལ།_</s>
    <s id="85:17">ཁ་ཅིག་ནི་དགེ་སློང་གི་དགེ་འདུན་ལ་མཆོད་པ་དང་བཀུར་སྟི་བྱ་བའི་དགེ་བའི་རྩ་བ་ལ་སྤྲོ་བ་བསྐྱེད་པས་འདུལ།_</s>
    <s id="85:18">ཁ་ཅིག་ནི་མདོ་སྡེ་འདྲི་བ་དང་།_འདྲིར་གཞུག་པ་དང་།_བཀླག་པ་ལ་སྤྲོ་བ་བསྐྱེད་པས་འདུལ།_</s>
    <s id="85:19">$ཁ་ཅིག་ནི་མར་མེ་དང་།_སྤོས་དང་།_མེ་ཏོག་དང་།_དྲི་དང་།_ཕྲེང་བ་དང་།_བྱུག་པ་དང་།_དོ་ཤལ་ལ་སོགས་པས་བརྒྱན་པ་ལ་སྤྲོ་བ་བསྐྱེད་པས་འདུལ་བ་ཡིན་ཏེ</s>
  </p>
  <p id="86">
    <s id="86:1">དོན་དམ་པ་ལ་མཁས་[147a]པའི་ཆོས་དང་ལྡན་པ་དང་།_མྱ་ངན་ལས་འདས་པའི་ཆོས་དང་ལྡན་པ་ནི་མ་ཡིན་ནོ།_།</s>
  </p>
  <p id="87">
    <s id="87:1">ཀྱེ་རྒྱལ་བའི་བུ་དག་ཡང་དེ་བཞིན་གཤེགས་པ་དག་ལ་མི་མཁྱེན་པ་དང་།_མི་གཟིགས་པའམ།_མི་གསན་པ་དང་།_རྣམ་པར་མི་མཁྱེན་པ་ཅུང་ཟད་ཀྱང་མི་མངའ་སྟེ།_</s>
  </p>
  <p id="88">
    <s id="88:1">འོངས་པ་ཡང་མཁྱེན།_</s>
  </p>
  <p id="89">
    <s id="89:1">མ་འོངས་པ་ཡང་མཁྱེན།_</s>
  </p>
  <p id="90">
    <s id="90:1">འདས་པ་ཡང་མཁྱེན།_</s>
  </p>
  <p id="91">
    <s id="91:1">ད་ལྟར་བྱུང་བ་ཡང་མཁྱེན།_</s>
  </p>
  <p id="92">
    <s id="92:1">སེམས་ཅན་ཐམས་ཅད་ཀྱི་སྤྱོད་ལམ་ཡང་མཁྱེན།_</s>
  </p>
  <p id="93">
    <s id="93:1">སྤྱོད་པ་ཡང་མཁྱེན།_</s>
  </p>
  <p id="94">
    <s id="94:1">ཁམས་ཀྱང་མཁྱེན།_</s>
  </p>
  <p id="95">
    <s id="95:1">སྐྱེ་བ་ཡང་མཁྱེན།_</s>
  </p>
  <p id="96">
    <s id="96:1">འབྱུང་བ་ཡང་མཁྱེན་ཏོ།_།</s>
  </p>
  <p id="97">
    <s id="97:1">ཀྱེ་རྒྱལ་བའི་སྲས་དག་འདི་ལྟ་སྟེ།_</s>
  </p>
  <p id="98">
    <s id="98:1">དཔེར་ན་སྨན་པ་ལེགས་པར་བསླབས་པ།_ཚེའི་རིག་པ་ཡན་ལག་བརྒྱད་པ་ཐམས་ཅད་ལ་ཆེས་མཁས་ཤིང་།_ཁམས་ཐམས་ཅད་ལ་མཁས་པ།_སྨན་དང་ཡོ་བྱད་སྦྱོར་བ་ལ་བརྩོན་པ་ནི་སེམས་ཅན་ནད་པ་ནད་སྣ་ཚོགས་ཀྱིས་ལུས་ཡོངས་སུ་གཟིར་བ་རྣམས་ཀྱི་ཁམས་ཀྱང་ཤེས།_</s>
  </p>
  <p id="99">
    <s id="99:1">དུས་ཀྱང་ཤེས།_</s>
  </p>
  <p id="100">
    <s id="100:1">ཚོད་ཀྱང་ཤེས།_</s>
  </p>
  <p id="101">
    <s id="101:1">སྨན་ཡང་ཤེས།_</s>
  </p>
  <p id="102">
    <s id="102:1">རླུང་ལས་གྱུར་པ་དང་།_མཁྲིས་པ་ལས་གྱུར་པ་དང་།_བད་ཀན་ལས་གྱུར་པ་དང་།_འདུས་པ་ལས་གྱུར་པ་དང་།_ཁྲག་ལས་གྱུར་པ་དང་།_མ་ཞུ་བ་ལས་གྱུར་པ་དང་།_སྐྲན་དང་།_དམུ་རྫིང་དང་།_སྙིང་ནད་དང་།_མཛེ་དང་།_གཡན་པ་དང་།_ཤུ་བ་དང་།_འབྲས་ལ་སོགས་པ་དང་དུག་དང་མེ་དབལ་ལ་སོགས་པ་ཡང་ཤེས་སོ།_།</s>
  </p>
  <p id="103">
    <s id="103:1">དེས་ཐམས་ཅད་ཤེས་ནས་</s>
  </p>
  <p id="104">
    <s id="104:1">སྨན་གྱི་རྫས་སྣ་ཚོགས་ཀྱིས་སྐྱུག་པ་དང་།_བཀྲུ་བ་དང་།_ཕྱེ་མ་སྦྱར་བ་དང་།_སྣ་ནས་བླུག་པའི་ལས་དང་།_གཏར་ཀ་གདབ་པ་དང་།_མར་དང་།_འབྲུ་མར་བསྐོལ་བ་དང་།_སྨིན་པར་བྱ་བ་རྣམས་སྦྱོར་བའི་ཐབས་ཀྱིས་སེམས་ཅན་ཐམས་ཅད་ཀྱི་ནད་དེ་དག་ཐམས་ཅད་ཉེ་བར་ཞི་བར་བྱེད་ཅིང་ནད་སྣ་ཚོགས་ཀྱི་འཇིགས་པ་ལས་ཡོངས་སུ་ཐར་བར་བྱེད་དོ།_།</s>
  </p>
  <p id="105">
    <s id="105:1">ཀྱེ་རྒྱལ་བའི་བུ་དག་དེ་བཞིན་དུ་དེ་བཞིན་གཤེགས་པས་ཀྱང་ཏིང་ངེ་འཛིན་སྣ་ཚོགས་དང་།_རྫུ་འཕྲུལ་གྱི་རྐང་པ་དང་།_སྟོབས་དང་།_མི་འཇིགས་པ་དང་།_ལྷའི་མིག་དང་།_རྣ་བ་རྣམས་ཀྱི་ཚེའི་རིག་པ་ཡན་ལག་བརྒྱད་དང་ལྡན་ཏེ</s>
  </p>
  <p id="106">
    <s id="106:1">སེམས་ཅན་གྱི་ཁམས་དང་།_བསམ་པ་དང་།_སྦྱོར་བ་སྣ་ཚོགས་[147b]ལ་མཁས་པས་</s>
    <s id="106:2">$འདོད་ཆགས་དང་།_ཞེ་སྡང་དང་།_གཏི་མུག་གི་ནད་དང་།_ཉོན་མོངས་པ་དང་།_ཉེ་བའི་ཉོན་མོངས་པའི་ནད་ཀྱིས་གཟིར་བའི་སེམས་ཅན་དང་།_ང་རྒྱལ་དང་།_རྒྱགས་པ་དང་།_དྲེགས་པས་བསྒྲིབས་པ་དང་།_ཆགས་པ་དང་།_མྱ་ངན་དང་།_འཇིགས་པ་དང་།_ཁྲོ་བས་བསྒྲིབས་པ་རྣམས་སེམས་ཅན་དམྱལ་བ་དང་།_དུད་འགྲོའི་སྐྱེ་གནས་དང་།_ཡི་དགས་ཀྱི་སྐྱེ་གནས་དང་།_གཤིན་རྗེའི་འཇིག་རྟེན་གྱི་གནས་ནས་</s>
  </p>
  <p id="107">
    <s id="107:1">ཡོངས་སུ་ཐར་བར་བྱ་བའི་ཕྱིར་</s>
    <s id="107:2">ཐབས་མཁས་པ་སྣ་ཚོགས་དང་།_སྦྱོར་བ་སྣ་ཚོགས་དང་།_ཏིང་ངེ་འཛིན་སྣ་ཚོགས་དང་།_རྫུ་འཕྲུལ་གྱི་རྣམ་པར་རོལ་པས་སེམས་ཅན་རྣམས་ཡོངས་སུ་གྲོལ་བར་བྱས་ནས་</s>
  </p>
  <p id="108">
    <s id="108:1">*བླ་ན་</s>
  </p>
  <p id="109">
    <s id="109:1">*མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་ལ་བཀོད་ནས</s>
  </p>
  <p id="110">
    <s id="110:1">ལྷག་མ་མ་ལུས་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའ་བར་མཛད་དོ།_།</s>
  </p>
  <p id="111">
    <s id="111:1">མི་དགེ་བའི་ཆོས་བརྒྱད་ལས་ཡོངས་སུ་ཐར་བར་མཛད་ཅིང་འཕགས་པའི་ལམ་ཡན་ལག་བརྒྱད་པ་ལ་སོ་སོར་འགོད་དེ།_</s>
  </p>
  <p id="112">
    <s id="112:1">རིགས་ཀྱི་བུ་འདི་ལྟ་སྟེ།_</s>
  </p>
  <p id="113">
    <s id="113:1">དཔེར་ན་ཟླ་བའི་དཀྱིལ་འཁོར་ནི་ཐབས་ལ་མཁས་པ་དང་ལྡན་པས་ཇི་ལྟར་ཁམས་ཀྱི་དགེ་བའི་རྩ་བ་འདུལ་བའི་སེམས་ཅན་རྣམས་ཀྱི་དོན་དུ་བདག་ཉིད་མི་སྣང་བར་ཡང་སྟོན།_</s>
  </p>
  <p id="114">
    <s id="114:1">ཟླ་བ་ཁམ་པ་ལྟ་བུའི་དཀྱིལ་འཁོར་ཀྱང་སྟོན།_</s>
  </p>
  <p id="115">
    <s id="115:1">ཟླ་བ་མར་གྱི་ངོ་དང་།_ཡར་གྱི་ངོ་ཡང་སྟོན།_</s>
  </p>
  <p id="116">
    <s id="116:1">ཟླ་བའི་དཀྱིལ་འཁོར་ཡོངས་སུ་རྒྱས་པ་ཡང་སྟོན།_</s>
  </p>
  <p id="117">
    <s id="117:1">མུན་ནག་ཐིབས་པོ་ཐམས་ཅད་ཀྱང་རྣམ་པར་སེལ།_</s>
  </p>
  <p id="118">
    <s id="118:1">རྩྭ་དང་།_ཤིང་གེལ་པ་དང་།_སྨན་དང་།_འབྲས་ལ་སོགས་པ་ཡང་སིམ་པར་བྱེད་དོ།_།</s>
  </p>
  <p id="119">
    <s id="119:1">ཀྱེ་རྒྱལ་བའི་བུ་དག་དེ་བཞིན་དུ་དེ་བཞིན་གཤེགས་པས་ཀྱང་སྡུག་བསྔལ་རྣམ་པ་སྣ་ཚོགས་ཀྱིས་བསྒྲིབས་པའི་སེམས་ཅན་རྣམས་དང་།_ཁམས་སྣ་ཚོགས་ཀྱིས་འདུལ་བའི་སེམས་ཅན་རྣམས་ཀྱི་སྤྱོད་པ་མཁྱེན་ནས་</s>
  </p>
  <p id="120">
    <s id="120:1">ཡོངས་སུ་མྱ་ངན་ལས་འདའ་བ་ཡང་སྟོན།_</s>
  </p>
  <p id="121">
    <s id="121:1">སྐྱེ་བ་ཡང་སྟོན།_</s>
  </p>
  <p id="122">
    <s id="122:1">འཁོར་ལོས་སྒྱུར་བའི་རྒྱལ་པོ་ཡང་སྟོན།_</s>
  </p>
  <p id="123">
    <s id="123:1">རྩེ་བ་དང་།_དགའ་བ་དང་།_བུད་མེད་ཀྱི་བཞད་གད་དང་།_ཀུ་རེ་དང་།_དྲི་དང་།_ཕྲེང་བ་དང་།_དགའ་ཞིང་རྩེ་བ་ཡང་སྟོན།_།</s>
  </p>
  <p id="124">
    <s id="124:1">ཁྱིམ་[148a]ནས་འབྱུང་བ་དང་།_རབ་ཏུ་འབྱུང་བ་དང་།_དཀའ་བ་སྤྱད་པ་རྣམས་ཀྱང་སྟོན།_</s>
  </p>
  <p id="125">
    <s id="125:1">བདུད་བཏུལ་བ་དང་།_ཆོས་ཀྱི་འཁོར་ལོ་བསྐོར་བ་ནས་ཆོས་ཀྱི་སྤྲིན་ཆེན་པོའི་ཆར་ཕབ་པས་སེམས་ཅན་རྣམས་ཚིམ་པར་བྱས་པའི་བར་དུ་ཡང་སྟོན་ཏེ།_</s>
  </p>
  <p id="126">
    <s id="126:1">དེ་བཞིན་གཤེགས་པ་རྣམས་ཡོངས་སུ་མྱ་ངན་ལས་འདས་ཀྱང་</s>
    <s id="126:2">$སྦྱོར་བ་སྣ་ཚོགས་ཀྱིས་རིང་བསྲེལ་མཆོད་པ་དང་།_མཆོད་རྟེན་དང་།_གཙུག་ལག་ཁང་དང་།_སྐུ་གཟུགས་བྱེད་དུ་གཞུག་པ་དང་།_རབ་ཏུ་འབྱུང་བའི་ཕྱིར་ཁྱིམ་ནས་འབྱུང་བ་དང་།_དགེ་སློང་གི་དགེ་འདུན་ལ་མཆོད་པ་དང་།_དམ་པའི་ཆོས་འདྲི་བ་དང་།_བཀླག་པ་དང་།_ཁ་ཏོན་དུ་བྱ་བ་ལ་སྤྲོ་བ་བསྐྱེད་པ་དག་གིས་ཀྱང་སེམས་ཅན་ཐམས་ཅད་ཐར་བར་མཛད།_</s>
  </p>
  <p id="127">
    <s id="127:1" flag="alternateSource">བསླབ་པ་འཛིན་པ་དང་།_བརྟུལ་ཞུགས་དང་།_སྡོམ་པ་དང་།_ཉེ་བར་གནས་པ་དང་།_དགེ་བསྙེན་གྱི་སྡོམ་པ་རྣམས་འཛིན་དུ་གཞུག་པའི་ཐབས་མཁས་པས་ཀྱང་སེམས་ཅན་རྣམས་ཐར་བར་མཛད་དེ</s>
  </p>
  <p id="128">
    <s id="128:1">སེམས་ཅན་དམྱལ་བ་དང་།_དུད་འགྲོའི་སྐྱེ་གནས་དང་།_གཤིན་རྗེའི་འཇིག་རྟེན་དང་།_མི་ཁོམ་པ་དང་།_ངན་སོང་དང་།_ངན་འགྲོ་ཐམས་ཅད་ལས་ཡོངས་སུ་ཐར་བར་མཛད་ནས་</s>
  </p>
  <p id="129">
    <s id="129:1">ཆོས་ཉན་པས་ཚིམ་པར་མཛད་དེ</s>
  </p>
  <p id="130">
    <s id="130:1">བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་བཀོད་དོ།_།</s>
  </p>
  <p id="131">
    <s id="131:1">དེ་ནས་དེའི་ཚེ་ན་ལྷའི་བུ་བློ་ཆུང་བ་ཁ་ཅིག་ནི་འདི་སྙམ་དུ་སེམས་པར་གྱུར་ཏེ།_</s>
  </p>
  <p id="132">
    <s id="132:1">ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གིས་དེ་བཞིན་གཤེགས་པའི་མཛད་པ་མཛད་དེ།_</s>
  </p>
  <p id="133">
    <s id="133:1">སྐུ་ཚེ་ཤིན་ཏུ་རིང་པོར་བྱིན་གྱིས་བརླབས་ནས་</s>
    <s id="133:2">$སེམས་ཅན་ཐམས་ཅད་སྐྱེ་བ་དང་།_རྒ་བ་དང་།_ན་བ་དང་།_འཆི་བ་དང་།_མྱ་ངན་དང་།_སྨྲེ་སྔགས་འདོན་པ་དང་།_སྡུག་བསྔལ་བ་དང་།_ཡིད་མི་བདེ་བ་དང་།_འཁྲུག་པ་ཐམས་ཅད་ལས་ཡོངས་སུ་ཐར་བར་མཛད་པ་</s>
    <s id="133:3">$དེ་ལྟར་དེ་བཞིན་གཤེགས་པ་འདིས་དེ་བཞིན་གཤེགས་པའི་མཛད་པ་ཐམས་ཅད་ད་དུང་མ་མཛད་ཀྱིས་ཀྱང་།_འདིས་མྱ་ངན་ལས་འདའ་བ་ལ་ཤིན་ཏུ་བསྔགས་ཤིང་བརྗོད་དེ</s>
  </p>
  <p id="134">
    <s id="134:1">འཁོར་མང་པོ་བསྡུས་ནས་རྫུ་འཕྲུལ་དང་རྣམ་པར་འཕྲུལ་བའི་ཆོ་འཕྲུལ་སྣ་ཚོགས་[148b]སྟོན་པ་ལས་ན།_</s>
  </p>
  <p id="135">
    <s id="135:1">དེ་ཅི་དེ་བཞིན་གཤེགས་པ་འདི་མྱུར་བ་ཉིད་དུ་ཡོངས་སུ་མྱ་ངན་ལས་འདའ་བར་བཞེད་པ་ལྟ་སྙམ་ནས་དེ་དག་ཡིད་མི་དགའ་སྟེ་ཅང་མི་སྨྲ་བར་གྱུར་ཏོ།_།</s>
  </p>
  <p id="136">
    <s id="136:1">དེ་ནས་འཇམ་དཔལ་གཞོན་ནུར་གྱུར་པའི་སེམས་ཀྱིས་ལྷའི་བུ་དེ་དག་གི་སེམས་ཤེས་ནས་ལྷའི་བུ་དེ་དག་ལ་འདི་སྐད་ཅེས་སྨྲས་སོ།_།</s>
  </p>
  <p id="137">
    <s id="137:1">ལྷའི་བུ་དག་དེ་ལྟར་མ་སེམས་མ་སྨྲ།_</s>
  </p>
  <p id="138">
    <s id="138:1">ཡིད་མི་དགའ་བར་མ་བྱེད་ཅིག_།</s>
  </p>
  <p id="139">
    <s id="139:1">དེ་བཞིན་གཤེགས་པ་རྣམས་ཀྱི་ཐབས་མཁས་པ་ནི་མང་སྟེ།_</s>
  </p>
  <p id="140">
    <s id="140:1">ཐབས་དང་།_ཤེས་རབ་དང་།_ཏིང་ངེ་འཛིན་སྣ་ཚོགས་ཀྱི་དགེ་བའི་རྩ་བའི་སྟོབས་ཀྱི་བྱིན་གྱི་རླབས་ཀྱིས་སེམས་ཅན་བསམ་པ་སྣ་ཚོགས་དག་ལ་ཆོས་སྟོན་ཏེ།_</s>
  </p>
  <p id="141">
    <s id="141:1">ལྷའི་བུ་དག་ངས་སྔོན་གྱི་དེ་བཞིན་གཤེགས་པ་རྣམས་ཀྱི་ཐབས་མཁས་པའི་རྫུ་འཕྲུལ་དང་།_རྣམ་པར་འཕྲུལ་བའི་ཆོ་འཕྲུལ་ཇི་ལྟར་མཐོང་བ་དེ་ལྟར་ངས་ཤེས་པ་ལས་ན།_</s>
  </p>
  <p id="142">
    <s id="142:1">དེ་བཞིན་གཤེགས་པ་ནི་སངས་རྒྱས་ཀྱི་སྟོབས་སྐྱེད་པའི་ཆོ་འཕྲུལ་ཞེས་བྱ་བ་ཐེག་པ་ཆེན་པོའི་མདོ་སྡེའི་རྒྱལ་པོ་འཆད་པར་བཞེད་པ་དང་།_རྒྱས་པར་མཛད་པར་བཞེད་པར་མི་འགྱུར་རམ།_ཡང་ལྷའི་བུ་དག་དེ་བཞིན་གཤེགས་པ་རྣམས་ནི་ཡོངས་སུ་མྱ་ངན་ལས་མི་འདའ་སྟེ</s>
  </p>
  <p id="143">
    <s id="143:1">དེ་བཞིན་གཤེགས་པ་རྣམས་ཀྱི་ཡོངས་སུ་མྱ་ངན་ལས་འདའ་བ་ཡང་མེད།_</s>
  </p>
  <p id="144">
    <s id="144:1">སྐུ་ཚེ་ཟད་པར་འགྱུར་བ་ཡང་མེད།_</s>
  </p>
  <p id="145">
    <s id="145:1">བསྐལ་པ་བྱེ་བ་དཔག་ཏུ་མེད་པའི་བསྐལ་པ་བརྗོད་དུ་མེད་པའི་ཡང་བརྗོད་དུ་མེད་པར་དེ་བཞིན་གཤེགས་པ་རྣམས་བཞུགས་མོད་ཀྱི།_</s>
    <s id="145:2">$ཐབས་མཁས་པས་སེམས་ཅན་རྣམས་ལ་ཡོངས་སུ་མྱ་ངན་ལས་འདའ་བ་ཡང་སྟོན།_</s>
  </p>
  <p id="146">
    <s id="146:1">*དམ་པའི་ཆོས་ནུབ་པར་འགྱུར་བ་ཡང་སྟོན་ཏོ།_།</s>
  </p>
  <p id="147">
    <s id="147:1">སེམས་ཅན་མྱ་ངན་ལས་འདའ་བས་འདུལ་བ་དང་།_རིང་བསྲེལ་གྱིས་འདུལ་བའི་སྙིགས་མའི་རང་བཞིན་ཅན།_དེ་བཞིན་གཤེགས་པ་ལ་མ་དད་པ།_བླ་མ་ལ་བསྟི་སྟང་བྱེད་པར་མི་འགྱུར་བའི་སེམས་ཅན་དག་ཇི་ལྟ་ཇི་ལྟར་མཐོང་བ།_དེ་ལྟ་དེ་ལྟར་དེ་བཞིན་གཤེགས་པ་ཡོངས་སུ་མྱ་ངན་ལས་འདའ་བ་སྟོན་མོད་ཀྱི།_</s>
    <s id="147:2">དེ་བཞིན་གཤེགས་པ་ནི་བྱོན་པ་ཡང་མེད།_</s>
  </p>
  <p id="148">
    <s id="148:1">*གཤེགས་པ་མེད་དོ།_།</s>
  </p>
  <p id="149">
    <s id="149:1">གང་གི་ཚེ་སེམས་ཅན་རྣམས་དགེ་བའི་རྩ་བ་ཡོངས་སུ་སྨིན་པར་གྱུར་ཅིང་དེ་བཞིན་གཤེགས་[149a]པ་ལ་བལྟ་བར་འདོད་པ་དང་།_མཆོད་པར་འོས་པ་དང་།_ཆོས་ཉན་པར་འདོད་པ་དང་།_ཟླ་བའི་དཀྱིལ་འཁོར་བཞིན་དུ་འདོད་པར་གྱུར་པ་དེའི་ཚེ་ལྷ་དང་མི་རྣམས་ཀྱི་སྐྱེ་བོ་མང་པོ་ལ་ཕན་པ་དང་།_སྐྱེ་བོ་མང་པོ་ལ་བདེ་བར་བྱ་བ་དང་།_དཀོན་མཆོག་གསུམ་གསལ་བར་བྱ་བ་དང་།_རྒྱས་པར་བྱ་བའི་ཕྱིར་དེ་བཞིན་གཤེགས་པ་འཇིག་རྟེན་དུ་འབྱུང་མོད་ཀྱི།_དེ་བཞིན་གཤེགས་པ་ལ་སྐྱེ་བ་མེད་དེ</s>
  </p>
  <p id="150">
    <s id="150:1">རྒ་བ་དང་འཆི་བ་ཡང་མེད་དོ།_།</s>
  </p>
  <p id="151">
    <s id="151:1">རིགས་ཀྱི་བུ་འདི་ལྟ་སྟེ།_</s>
  </p>
  <p id="152">
    <s id="152:1">དཔེར་ན་མེ་ལོང་གི་དཀྱིལ་འཁོར་ཤིན་ཏུ་ལེགས་པར་ཕྱིས་པ་ལ་གཟུགས་སྣ་ཚོགས་སྣང་བར་འགྱུར།_</s>
  </p>
  <p id="153">
    <s id="153:1">མི་སྣང་བར་ཡང་འགྱུར་མོད་ཀྱི།_</s>
    <s id="153:2">$གཟུགས་བརྙན་ནི་དེར་འོང་བ་དང་།_འགྲོ་བར་སྣང་བ་ནི་མེད་དོ།_།</s>
  </p>
  <p id="154">
    <s id="154:1">ལྷའི་བུ་དག་དེ་བཞིན་གཤེགས་པའི་སྐུ་ལ་ཡང་དེ་ལྟར་བལྟ་བར་བྱའོ།_།</s>
  </p>
  <p id="155">
    <s id="155:1">རིགས་ཀྱི་བུ་འདི་ལྟ་སྟེ།_</s>
  </p>
  <p id="156">
    <s id="156:1">དཔེར་ན་སྒྱུ་མ་བྱེད་པ་ལེགས་པར་བསླབས་པ་ནི་གྲོང་ཁྱེར་དང་།_རྟ་བབས་དང་།_སྐྱེད་མོས་ཚལ་སྣ་ཚོགས་དང་།_ཤིང་རྟ་སྣ་ཚོགས་དང་།_འཁོར་ལོས་སྒྱུར་བའི་གཟུགས་དང་།_དགའ་བ་དང་།_རྩེ་བ་སྣ་ཚོགས་བསྟན་ཏེ་</s>
  </p>
  <p id="157">
    <s id="157:1">མི་སྣང་བར་བྱེད་ཀྱང་དེ་ལ་འཕོ་བ་ཡང་མེད།_</s>
  </p>
  <p id="158">
    <s id="158:1">འོང་བ་ཡང་མེད།_</s>
  </p>
  <p id="159">
    <s id="159:1">འགྲོ་བ་ཡང་མེད་དོ།_།</s>
  </p>
  <p id="160">
    <s id="160:1">དེ་བཞིན་དུ།_དེ་བཞིན་གཤེགས་པ་རྣམས་འབྱུང་བ་དང་།_ཡོངས་སུ་མྱ་ངན་ལས་འདའ་བ་ལ་ཡང་བལྟ་བར་བྱའོ།_།</s>
  </p>
  <p id="161">
    <s id="161:1">ཡང་ལྷའི་བུ་དག་སྔོན་གྱི་སྨོན་ལམ་གྱིས་དེ་བཞིན་གཤེགས་པ་མྱ་ངན་ལས་འདས་ནས་</s>
  </p>
  <p id="162">
    <s id="162:1">*ལོ་སྟོང་ལོན་པའམ།_མྱ་ངན་ལས་འདས་ནས་</s>
  </p>
  <p id="163">
    <s id="163:1">*བསྐལ་པར་ལོན་པའམ།_མྱ་ངན་ལས་འདས་ནས་</s>
  </p>
  <p id="164">
    <s id="164:1">*བསྐལ་པ་བྱེ་བར་ལོན་ཡང་</s>
    <s id="164:2">$སེམས་ཅན་རྣམས་ཀྱིས་མཆོད་པར་བྱ་བ་དང་།_བཀུར་སྟིར་བྱ་བ་དང་།_རིང་བསྲེལ་གྱི་མཆོད་རྟེན་བྱེད་དུ་གཞུག་པ་དང་།_སྐུ་གཟུགས་བྱེད་དུ་གཞུག་པ་དང་།_མཚན་ནས་</s>
  </p>
  <p id="165">
    <s id="165:1">བརྗོད་པ་དང་།_དམ་པའི་ཆོས་འཛིན་པ་དང་།_མཆོད་པ་བྱེད་པའི་སེམས་ཅན་འཇིག་རྟེན་གྱི་ཁམས་སྣ་ཚོགས་ན་གནས་པ་རྣམས་ཐར་པར་མཛད་དེ</s>
  </p>
  <p id="166">
    <s id="166:1">སེམས་ཅན་དམྱལ་བ་དང་།_དུད་འགྲོའི་སྐྱེ་གནས་དང་།_གཤིན་རྗེའི་འཇིག་རྟེན་དང་།_མི་ཁོམ་པ་དང་།_ངན་སོང་དང་།_ངན་འགྲོ་ལོག་པར་ལྟུང་བ་ཐམས་ཅད་དང་།_སྡུག་[149b]བསྔལ་ཐམས་ཅད་ལས་ཡོངས་སུ་ཐར་བར་མཛད་ནས་</s>
  </p>
  <p id="167">
    <s id="167:1">རིམ་གྱིས་བླ་ན་</s>
  </p>
  <p id="168">
    <s id="168:1">*མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་མངོན་པར་རྫོགས་པར་འཚང་རྒྱ་བར་འགྱུར་ན</s>
  </p>
  <p id="169">
    <s id="169:1">གང་དག་དེ་བཞིན་གཤེགས་པ་ལ་མངོན་སུམ་དུ་མེ་ཏོག་དང་།_སྤོས་དང་།_དྲི་དང་།_ཕྲེང་བ་དང་།_བྱུག་པ་དང་།_ན་བཟའ་དང་།_རྒྱན་རྣམས་ཀྱི་མཆོད་པས་མཆོད་པ་ལྟ་སྨོས་ཀྱང་ཅི་དགོས།_</s>
  </p>
  <p id="170">
    <s id="170:1">ལྷའི་བུ་དག་གང་སེམས་ཅན་ལ་ལས་སངས་རྒྱས་བཅོམ་ལྡན་འདས་མྱ་ངན་ལས་འདས་ནས་</s>
  </p>
  <p id="171">
    <s id="171:1">*ལོ་བརྒྱ་སྟོང་ངམ།_བསྐལ་པ་བྱེ་བ་ལོན་ཡང་སངས་རྒྱས་ལ་ཕྱག་འཚལ་ལོ་ཞེས་མཚན་ནས་</s>
  </p>
  <p id="172">
    <s id="172:1">*ལན་བདུན་དུ་བརྗོད་ནས་</s>
  </p>
  <p id="173">
    <s id="173:1">*ནམ་མཁའ་ལ་མེ་ཏོག་གཏོར་ན་</s>
  </p>
  <p id="174">
    <s id="174:1">*དེ་དག་ཐམས་ཅད་སྡུག་བསྔལ་གྱི་མཐར་བྱེད་པར་འགྱུར་རོ།_།</s>
  </p>
  <p id="175">
    <s id="175:1">མེ་ཏོག་ནམ་མཁའ་ལ་གཏོར་བལྟ་ཞོག་གི།_</s>
    <s id="175:2">$གང་དག་དད་པས་དེ་བཞིན་གཤེགས་པའི་རྗེས་སུ་སློབ་པ་ལ་ལ་ཞིག་གིས་དེ་བཞིན་གཤེགས་པ་ལ་མཆོད་པའི་ཕྱིར་དེ་བཞིན་གཤེགས་པའི་ཚུལ་ཁྲིམས་བསླབ་པ་གཅིག་ཙམ་འཛིན་ཏམ་ཉིན་གཅིག་གམ།_མཚན་གཅིག་གམ།_ཡུད་ཙམ་ཞིག་ལ་དེ་བཞིན་གཤེགས་པ་ལ་མཆོད་པ་ཡིད་ལ་བྱེད་པར་བརྩོན་ན</s>
  </p>
  <p id="176">
    <s id="176:1">དེ་སྡུག་བསྔལ་མཐར་བྱས་ནས་རིམ་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་རོ།_།</s>
  </p>
  <p id="177">
    <s id="177:1">གང་གིས་དེ་བཞིན་གཤེགས་པ་ལ་མཆོད་པའི་ཕྱིར་བཞད་གད་དམ།_ཀུ་རེའམ།_བྱིས་པའི་ཀྱལ་ཀའམ།_རྩེད་མོར་བྱེད་པའམ།_འཇིམ་པ་ལས་མཆོད་རྟེན་བྱེད་ན།_</s>
  </p>
  <p id="178">
    <s id="178:1">དེ་དག་ཐམས་ཅད་སྡུག་བསྔལ་མཐར་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་ན།_</s>
  </p>
  <p id="179">
    <s id="179:1">གང་གིས་རིང་བསྲེལ་གྱི་མཆོད་རྟེན་ནམ།_རིང་བསྲེལ་གྱི་སྐུ་གཟུགས་བྱས་ཏེ།_</s>
  </p>
  <p id="180">
    <s id="180:1">སེམས་ཅན་ཐམས་ཅད་ལ་སྙིང་རྗེ་གཙོ་བོར་ཤེས་ནས་</s>
  </p>
  <p id="181">
    <s id="181:1">སེམས་ཅན་ཐམས་ཅད་སྡུག་བསྔལ་ལས་ཡོངས་སུ་དགྲོལ་ལོ་སྙམ་སྟེ་</s>
  </p>
  <p id="182">
    <s id="182:1">བླ་ན་</s>
  </p>
  <p id="183">
    <s id="183:1">*མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེས་ནས་ལྷའི་མེ་ཏོག་དང་།_ལྷའི་སྤོས་དང་།_ཕྲེང་བ་དང་།_བྱུག་པ་དང་།_ཕྱེ་མ་དང་།_སིལ་སྙན་དང་།_གདུགས་དང་།_རྒྱལ་[150a]མཚན་རྣམས་ཀྱིས་མཆོད་པ་བྱེད་པ་ལྟ་སྨོས་ཀྱང་ཅི་དགོས་ཏེ</s>
  </p>
  <p id="184">
    <s id="184:1">དེས་དེ་བཞིན་གཤེགས་པ་ཐམས་ཅད་ལ་མཆོད་པ་བྱས་པར་འགྱུར་རོ།_།</s>
  </p>
  <p id="185">
    <s id="185:1">དེ་ནི་སྐྱེ་བ་དང་།_རྒ་བ་དང་།_ན་བ་དང་།_འཆི་བ་དང་།_མྱ་ངན་དང་།_སྨྲེ་སྔགས་འདོན་པ་དང་།_སྡུག་བསྔལ་བ་དང་།_ཡིད་མི་བདེ་བ་དང་།_འཁྲུག་པ་རྣམས་ལས་ཡོངས་སུ་ཐར་བར་འགྱུར་ཏེ</s>
  </p>
  <p id="186">
    <s id="186:1">ཇི་སྲིད་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པར་མ་གྱུར་པ་དེ་སྲིད་ཀྱི་བར་དུ་བདེ་འགྲོར་འགྲོ་བར་འགྱུར་རོ།_།</s>
  </p>
  <p id="187">
    <s id="187:1">ལྷའི་བུ་དག་དེ་ལྟར་ན་དེ་བཞིན་གཤེགས་པ་རྣམས་ཀྱི་སྔོན་གྱི་སྨོན་ལམ་ལ་མཁས་ཤིང་འཐུན་པ་ཡོངས་སུ་དག་པ་ཡིན་ནོ།_།</s>
  </p>
  <p id="188">
    <s id="188:1">དེ་ནས་ལྷའི་བུ་དེ་དག་འདི་སྙམ་དུ་སེམས་པར་གྱུར་ཏེ།_</s>
    <s id="188:2">ཀྱེ་མའོ།_།</s>
    <s id="188:3">འཇམ་དཔལ་གཞོན་ནུར་གྱུར་པ་འདི་ནི་ཤེས་རབ་ཆེན་པོ་དང་ལྡན་ནོ།_།</s>
  </p>
  <p id="189">
    <s id="189:1">དེ་བཞིན་གཤེགས་པ་རྣམས་མཆོག་ཏུ་ཐབས་མཁས་པ་དང་ལྡན་པ་ནི་ལགས་ན།_</s>
  </p>
  <p id="190">
    <s id="190:1">གང་འཇམ་དཔལ་གྱིས་དེ་བཞིན་གཤེགས་པ་རྣམས་མྱ་ངན་ལས་འདས་ནས་</s>
  </p>
  <p id="191">
    <s id="191:1">བསྐལ་པ་བྱེ་བ་དུ་མ་ལོན་ཡང་འཇིག་རྟེན་གྱི་ཁམས་དག་ན་</s>
  </p>
  <p id="192">
    <s id="192:1">བཞུགས་ཤིང་ཐབས་མཁས་པ་སྣ་ཚོགས་ཀྱིས་སེམས་ཅན་རྣམས་ཡོངས་སུ་སྨིན་པར་མཛད་དོ་ཞེས་དེས་སྨྲས་པ་དེ་ལྟ་བུ་འདི་ཅི་ཞིག་སྙམ་མོ།_།</s>
  </p>
  <p id="193">
    <s id="193:1">འཇམ་དཔལ་གཞོན་ནུར་གྱུར་པའི་སེམས་ཀྱིས་ལྷའི་བུ་དེ་དག་གི་སེམས་ཤེས་ནས་འདི་སྐད་ཅེས་སྨྲས་སོ།_།</s>
  </p>
  <p id="194">
    <s id="194:1">ལྷའི་བུ་དག་ལེགས་སོ་ལེགས་སོ།_།</s>
  </p>
  <p id="195">
    <s id="195:1">ཡུད་ཙམ་ཞིག་སྡོད་ཅིག_།</s>
  </p>
  <p id="196">
    <s id="196:1">ཁྱོད་ཀྱི་ཡིད་ལ་བྱེད་པ་སྐྱེས་པ་འདི་དང་སྔར་ཞུས་པར་གྱུར་པ་ཡང་དེ་བཞིན་གཤེགས་པའི་བྱིན་གྱི་རླབས་ཡིན་ནོ།_།</s>
  </p>
  <p id="197">
    <s id="197:1">དེ་ནས་བཅོམ་ལྡན་འདས་ཀྱིས་ཇི་ལྟ་བུའི་རྫུ་འཕྲུལ་མངོན་པར་འདུ་མཛད་པ་མངོན་པར་མཛད་པས་དེ་བཞིན་གཤེགས་པ་གཙུག་ཕུད་ཅན་དང་།_ཐམས་ཅད་སྐྱོབ་དང་།_ལོག་པར་དད་སེལ་དང་།_གསེར་ཐུབ་དང་།_འོད་སྲུང་དང་།_རྣམ་པར་གཟིགས་དང་།_མི་འཁྲུགས་པ་དང་།_འོད་དཔག་ཏུ་མེད་པ་དེ་དག་འཁོར་གྱི་དཀྱིལ་འཁོར་ན་བཞུགས་ཤིང་དེ་བཞིན་གཤེགས་པ་སེང་གེའི་ཁྲི་ཆེན་པོ་ལ་བཞུགས་ནས་</s>
  </p>
  <p id="198">
    <s id="198:1">*ཉན་ཐོས་དང་།_བྱང་ཆུབ་སེམས་[150b]དཔར་བཅས་པས་བསྐོར་ཅིང་འཁོར་རྒྱ་མཚོ་ལྟ་བུ་ལ་ཆོས་སྟོན་པར་སྣང་བ་དང་།_</s>
    <s id="198:2">$ཤར་དང་།_ལྷོ་དང་།_ནུབ་དང་།_བྱང་གི་ཕྱོགས་ཀྱི་འཇིག་རྟེན་གྱི་ཁམས་དག་ན་</s>
  </p>
  <p id="199">
    <s id="199:1">*ཡང་དེ་བཞིན་གཤེགས་པ་དུ་མ་སེང་གེའི་ཁྲི་ཆེན་པོ་ལ་བཞུགས་ནས་</s>
  </p>
  <p id="200">
    <s id="200:1">*ཆོས་འཆད་ཅིང་བཞུགས་པར་མཐོང་བ་དེ་ལྟ་བུའི་རྫུ་འཕྲུལ་མངོན་པར་འདུ་མཛད་པ་མངོན་པར་མཛད་དོ།_།</s>
  </p>
  <p id="201">
    <s id="201:1">དེ་ནས་ཐམས་ཅད་དང་ལྡན་པའི་འཁོར་དང་།_ལྷའི་བུ་དེ་དག་དགའ་བར་གྱུར་ཏེ།_</s>
  </p>
  <p id="202">
    <s id="202:1">*མཆོག་ཏུ་དགའ་ཞིང་ཡིད་བདེ་བ་སྐྱེས་ནས་</s>
  </p>
  <p id="203">
    <s id="203:1">བདག་གིས་དགེ་བའི་རྩ་བ་ལས་སྐྱེས་པའི་བསོད་ནམས་ཀྱི་སྟོབས་བསྐྱེད་པས་དེ་བཞིན་གཤེགས་པ་དེ་དག་ལ་མེ་ཏོག་དང་།_སྤོས་དང་།_དྲི་དང་།_ཕྲེང་བ་དང་།_བྱུག་པ་དང་།_ན་བཟའ་དང་།_རྒྱན་རྣམས་ཀྱིས་མངོན་པར་མཆོད་དེ</s>
  </p>
  <p id="204">
    <s id="204:1">ལན་གསུམ་དུ་བསྐོར་བ་བྱས་ནས་ཚིགས་སུ་བཅད་པ་འདི་དག་སྨྲས་སོ།_།</s>
  </p>
  <p id="205">
    <s id="205:1">ཨེ་མ་ཡེ་ཤེས་ཡེ་ཤེས་ནི།_།ཏིང་ངེ་འཛིན་དང་ཤེས་རབ་སྒོམ།_།</s>
  </p>
  <p id="206">
    <s id="206:1">ཇི་ལྟར་འཇིག་རྟེན་སྒྲོན་མ་རྣམས།_།འདས་ནས་བསྐལ་པ་དུ་མ་ན།_།</s>
  </p>
  <p id="207">
    <s id="207:1">*སེམས་ཅན་རྣམས་ལ་ཕན་པའི་ཕྱིར།_།དཔའ་བོ་ཆེན་པོ་འདི་ན་བཞུགས།_།</s>
  </p>
  <p id="208">
    <s id="208:1">བྱང་ཆུབ་སེམས་དཔས་ཡོངས་བསྐོར་ཅིང་།_།སེང་གེའི་ཁྲི་ལ་བཞུགས་པ་གདའ།_།</s>
  </p>
  <p id="209">
    <s id="209:1">སངས་རྒྱས་མཐོང་བ་ལེགས་པ་སྟེ།_།</s>
  </p>
  <p id="210">
    <s id="210:1">ཆོས་མཉན་པ་ཡང་ལེགས་པ་ཡིན།_།</s>
  </p>
  <p id="211">
    <s id="211:1">དགེ་བའི་བཤེས་གཉེན་བལྟ་བ་དང་།_།མཉན་པའང་དེ་བཞིན་ལེགས་པ་ཡིན།_།</s>
  </p>
  <p id="212">
    <s id="212:1">གང་དག་འདིར་ནི་བསླབ་འཛིན་པའི།_།ལུས་ཀྱི་སྡོམ་པ་ལེགས་པ་ཡིན།_།</s>
  </p>
  <p id="213">
    <s id="213:1">ནན་ཏན་གྱིས་ནི་སྒྲུབ་པ་དག_།</s>
  </p>
  <p id="214">
    <s id="214:1">དེ་ཀུན་བྱང་ཆུབ་ཐོབ་པར་འགྱུར།_།</s>
  </p>
  <p id="215">
    <s id="215:1">ཐབས་དང་ཤེས་རབ་མཁས་པ་རྣམས།_།འདིར་ནི་སེམས་ཅན་ཐར་བར་མཛད།_།</s>
  </p>
  <p id="216">
    <s id="216:1">ཟླ་བའི་དཀྱིལ་འཁོར་འདྲ་བ་དང་།_།དེ་བཞིན་སྒྱུ་མ་བྱེད་པ་འདྲ།_།</s>
  </p>
  <p id="217">
    <s id="217:1">འོང་བ་དང་ནི་འགྲོ་བ་ཡང་།_།དེ་བཞིན་གཤེགས་པ་སྟོན་པར་མཛད།_།</s>
  </p>
  <p id="218">
    <s id="218:1">མཆོད་རྟེན་དང་ནི་རི་མོ་དང་།_།སྐུ་གཟུགས་བྱེད་དུ་གཞུག་པ་དང་།_།མཆོད་དང་བཀུར་སྟི་བྱ་བའི་ཕྱིར།_།</s>
    <s id="218:2">$གང་དག་མཚན་ནི་དྲན་བྱེད་པ།_།བྱང་ཆུབ་ཕྱིར་ནི་གནས་པ་རྣམས།_།ཐམས་ཅད་ཐར་པ་ཐོབ་པར་འགྱུར།_།</s>
  </p>
  <p id="219">
    <s id="219:1">དེ་བཞིན་གཤེགས་ལ་ཕྱག་འཚལ་ནས།_།</s>
  </p>
  <p id="220">
    <s id="220:1">དམ་པའི་[151a]ཆོས་ནི་མཉན་པ་དང་།_།མཆོད་ཅིང་འཛིན་པའང་དེ་བཞིན་ཏེ།_།</s>
  </p>
  <p id="221">
    <s id="221:1">སྡུག་བསྔལ་ཀུན་ལས་གྲོལ་བར་འགྱུར།_།</s>
  </p>
  <p id="222">
    <s id="222:1">དེ་བཞིན་གཤེགས་པའི་བྱིན་གྱི་རླབས་དང་རྣམ་པར་འཕྲུལ་བའི་ཆོ་འཕྲུལ་འདི་ཡང་དག་པར་བསྟན་པ་འདི་བཤད་པ་ན་སྲོག་ཆགས་དྲུག་ཁྲི་བཞི་སྟོང་གིས་མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་ཏོ།_།</s>
  </p>
  <p id="223">
    <s id="223:1">སྲོག་ཆགས་ཉི་ཁྲིས་ཆོས་ལ་ཆོས་ཀྱི་མིག་རྣམ་པར་དག་གོ།_།</s>
  </p>
  <p id="224">
    <s id="224:1">ལྷའི་བུ་ལྔ་སྟོང་གིས་ལེན་པ་མེད་པར་ཟག་པ་ལས་སེམས་རྣམ་པར་གྲོལ་ལོ།_།</s>
  </p>
  <p id="225">
    <s id="225:1">ཕྱིར་མི་ལྡོག་པའི་ས་ལ་གནས་པར་གྱུར་ཏོ།_།</s>
  </p>
  <p id="226">
    <s id="226:1">དགེ་སློང་དང་།_དགེ་སློང་མ་དང་།_དགེ་བསྙེན་དང་།_དགེ་བསྙེན་མ་བདུན་བརྒྱས་ཏིང་ངེ་འཛིན་སྣ་ཚོགས་ཐོབ་པར་གྱུར་ཏོ།_།</s>
  </p>
  <p id="227">
    <s id="227:1">འཇམ་དཔལ་གཞོན་ནུར་གྱུར་པ་ལ་རྒྱལ་པོ་གསལ་རྒྱལ་གྱིས་འདི་སྐད་ཅེས་སྨྲས་སོ།_།</s>
  </p>
  <p id="228">
    <s id="228:1">རྒྱལ་བའི་སྲས་ཁྱོད་ཀྱིས་སེམས་ཅན་ཐམས་ཅད་ཀྱི་དོན་དུ་དྲིས་པའི་ལན་བཤད་པ་འདི་ནི་ཁྱོད་ཀྱིས་ལེགས་པར་བཤད་དེ་</s>
  </p>
  <p id="229">
    <s id="229:1">ལེགས་མོད་ཀྱི།_</s>
    <s id="229:2">$ཁོ་བོ་ཐེ་ཙོམ་ཅུང་ཟད་ཅིག་སྐྱེས་ཀྱིས།_</s>
    <s id="229:3">$གང་ཐོས་ནས་</s>
  </p>
  <p id="230">
    <s id="230:1">སེམས་ཅན་རྣམས་ཀྱིས་ཡིད་ལ་བྱས་ཏེ</s>
  </p>
  <p id="231">
    <s id="231:1">དེ་དག་ཐམས་ཅད་འཁོར་བའི་སྡུག་བསྔལ་ལས་གྲོལ་བར་འགྱུར་བ་དང་།_བདེ་འགྲོར་འགྲོ་བར་འགྱུར་བ་དང་།_བླ་ན་</s>
  </p>
  <p id="232">
    <s id="232:1">མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་བར་</s>
    <s id="232:2">$ཁོ་བོས་དྲིས་པ་དེ་བསྟན་ཅིང་ལུང་སྟོན་ཅིག_།</s>
  </p>
  <p id="233">
    <s id="233:1">འཇམ་དཔལ་གྱིས་སྨྲས་པ།_</s>
    <s id="233:2">རྒྱལ་པོ་ཆེན་པོ་ཁྱོད་ཀྱིས་སྔོན་དགེ་བའི་རྩ་བ་སྐྱེད་པ་དང་།_དེ་བཞིན་གཤེགས་པའི་བྱིན་གྱི་རླབས་ཀྱིས་སྤོབས་པ་སྐྱེས་པ་ནི་ལེགས་སོ།_།</s>
  </p>
  <p id="234">
    <s id="234:1">ཁྱོད་གང་དང་གང་འདོད་པ་དྲིས་ཤིག་དང་ངས་ཁྱོད་ལ་བཤད་པར་བྱའོ།_།</s>
  </p>
  <p id="235">
    <s id="235:1">སྨྲས་པ།_</s>
    <s id="235:2">ཀྱེ་རྒྱལ་བའི་སྲས་དེ་བཞིན་གཤེགས་པ་རྣམས་ཀྱི་མཚན་ཐོས་པ་ཙམ་དང་།_མཆོད་པ་དང་།_བཀུར་སྟི་བྱས་པ་ཉིད་ཀྱིས་སྡིག་པ་བྱེད་པའི་སེམས་ཅན་རྣམས་སེམས་ཅན་དམྱལ་བ་དང་།_དུད་འགྲོའི་སྐྱེ་གནས་དང་།_གཤིན་རྗེའི་འཇིག་རྟེན་ལས་གྲོལ་བར་འགྱུར་ཞིང་བདེ་འགྲོར་འགྲོ་བར་འགྱུར་བ་</s>
    <s id="235:3">$དེ་དག་གང་ལགས།_</s>
    <s id="235:4">$དེ་དག་འཇིག་རྟེན་གྱི་ཁམས་ནི་གང་ན་བཞུགས།_</s>
  </p>
  <p id="236">
    <s id="236:1">དེ་དག་ལ་མཆོད་པ་ནི་ཇི་ལྟར་བགྱི།_</s>
  </p>
  <p id="237">
    <s id="237:1">འཇམ་དཔལ་གྱིས་[151b]སྨྲས་པ།_</s>
    <s id="237:2">རིགས་ཀྱི་བུ་གང་གི་ཕྱིར་སེམས་ཅན་རྣམས་ངན་སོང་དུ་འགྲོ་བར་མི་འགྱུར་བ་དང་།_གང་ངན་སོང་དུ་སྐྱེས་པ་དེ་དག་སེམས་ཅན་དམྱལ་བ་དང་།_དུད་འགྲོའི་སྐྱེ་གནས་དང་།_གཤིན་རྗེའི་འཇིག་རྟེན་ལས་ཡོངས་སུ་གྲོལ་བར་འགྱུར་བའི་བཅོམ་ལྡན་འདས་དེ་བཞིན་གཤེགས་པ་དེ་དག་གི་མཚན་རྣམས་དང་།_འཇིག་རྟེན་གྱི་ཁམས་སུ་མཆོད་ཅིང་བསྟི་སྟང་བྱ་བ་བཤད་ཀྱིས་ཉོན་ཅིག_།</s>
  </p>
  <p id="238">
    <s id="238:1">འཇིག་རྟེན་གྱི་ཁམས་བཻ་དཱུརྱ་སྣང་བ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྨན་གྱི་བླ་བཻ་དཱུརྱའི་འོད་ཅེས་བྱ་བ་བཞུགས་ཏེ།_</s>
  </p>
  <p id="239">
    <s id="239:1">འཚོ་ལ་གཞེས་ཤིང་ཆོས་ཀྱང་སྟོན་པ་ཡོད་དོ།_།</s>
  </p>
  <p id="240">
    <s id="240:1">འཇིག་རྟེན་གྱི་ཁམས་གཙུག་པུད་ཅན་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེའི་གཙུག་པུད་ཅན་ཞེས་བྱ་བ་ཡོད་དོ།_།</s>
  </p>
  <p id="241">
    <s id="241:1">འཇིག་རྟེན་གྱི་ཁམས་དྲི་མ་མེད་པ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དྲི་མ་མེད་པར་འབྱུང་བ་ཞེས་བྱ་བ་ཡོད་དོ།_།</s>
  </p>
  <p id="242">
    <s id="242:1">འཇིག་རྟེན་གྱི་ཁམས་ཞི་བ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རབ་ཏུ་ཞི་བར་བཀོད་པ་ཞེས་བྱ་བ་ཡོད་དོ།_།</s>
  </p>
  <p id="243">
    <s id="243:1">འཇིག་རྟེན་གྱི་ཁམས་བདེ་བ་ཅན་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་ཏུ་མེད་པ་ཞེས་བྱ་བ་དང་།_</s>
    <s id="243:2">$འཇིག་རྟེན་གྱི་ཁམས་པད་མོའི་བླ་མ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པད་མོ་འབྱུང་བ་ཞེས་བྱ་བ་དང་།_</s>
    <s id="243:3">$འཇིག་རྟེན་གྱི་ཁམས་རྡོ་རྗེ་ན་དེ་བཞིན་གཤེགས་པ་རྡོ་རྗེ་མཁྲེགས་པ་ཞེས་བྱ་བ་དང་།_</s>
    <s id="243:4">$འཇིག་རྟེན་གྱི་ཁམས་མྱ་ངན་མེད་པ་ན་དེ་བཞིན་གཤེགས་པ་མྱ་ངན་བྲལ་བ་ཞེས་བྱ་བ་དང་།_</s>
    <s id="243:5">$འཇིག་རྟེན་གྱི་ཁམས་འཇིགས་པ་མེད་པ་ན་དེ་བཞིན་གཤེགས་པ་འཇིགས་པ་ཐམས་ཅད་རབ་ཏུ་ཞི་བར་མཛད་པ་ཞེས་བྱ་བ་དང་།_</s>
    <s id="243:6">$འཇིག་རྟེན་གྱི་ཁམས་རྟོགས་པ་དང་བློ་གྲོས་སུ་ལྡན་པ་ན་དེ་བཞིན་གཤེགས་པ་འགྲོ་བ་ཐམས་ཅད་ཡོངས་སུ་སྦྱོང་བ་ཞེས་བྱ་བ་དང་།_</s>
    <s id="243:7">$འཇིག་རྟེན་གྱི་ཁམས་ངན་འགྲོ་དང་བྲལ་བ་ན་དེ་བཞིན་གཤེགས་པ་ངན་སོང་ཐམས་ཅད་ཞི་བར་[152a]མཛད་པ་ཞེས་བྱ་བ་དང་།_</s>
    <s id="243:8">$འཇིག་རྟེན་གྱི་ཁམས་དྲི་མ་མེད་པ་ན་དེ་བཞིན་གཤེགས་པ་བློ་གྲོས་རྣམ་པར་དག་པ་ཞེས་བྱ་བ་དང་།_</s>
    <s id="243:9">$འཇིག་རྟེན་གྱི་ཁམས་དབང་པོ་ན་དེ་བཞིན་གཤེགས་པ་དབང་པོའི་བློ་གྲོས་ཞེས་བྱ་བ་ཡོད་དེ</s>
  </p>
  <p id="244">
    <s id="244:1">$དེའི་མཚན་བཟུང་བ་ཉིད་ཀྱིས་ལྷའི་དབང་པོར་འགྱུར་རོ།_།</s>
  </p>
  <p id="245">
    <s id="245:1">འཇིག་རྟེན་གྱི་ཁམས་ཟླ་བ་ན་དེ་བཞིན་གཤེགས་པ་ཟླ་བ་རྒྱས་པ་དྲི་མ་མེད་པ་ཞེས་བྱ་བ་ཡོད་དེ།_</s>
  </p>
  <p id="246">
    <s id="246:1">དེའི་མཚན་བཟུང་ཞིང་མཆོད་པས་ཉོན་མོངས་པ་ཐམས་ཅད་ལས་ཡོངས་སུ་གྲོལ་བར་འགྱུར་རོ།_།</s>
  </p>
  <p id="247">
    <s id="247:1">འཇིག་རྟེན་གྱི་ཁམས་ཁྱད་པར་ཐོབ་པ་ན་དེ་བཞིན་གཤེགས་པ་ངན་འགྲོ་ཐམས་ཅད་ཞི་བར་མཛད་པ་ཞེས་བྱ་བ་ཡོད་དེ།_</s>
  </p>
  <p id="248">
    <s id="248:1">དེའི་མཚན་བཟུང་ཞིང་མཆོད་པས་ངན་འགྲོ་ཐམས་ཅད་ལས་གྲོལ་བར་འགྱུར་རོ།_།</s>
  </p>
  <p id="249">
    <s id="249:1">འཇིག་རྟེན་གྱི་ཁམས་ལེགས་པར་སྣང་བ་ན་དེ་བཞིན་གཤེགས་པ་སེམས་ཅན་ཐམས་ཅད་སྡུག་པར་མཐོང་བ་ཞེས་བྱ་བ་ཡོད་དེ།_</s>
  </p>
  <p id="250">
    <s id="250:1">དེའི་མཚན་བཟུང་ཞིང་མཆོད་པས་འཇིག་རྟེན་པ་ཐམས་ཅད་མངོན་པར་དགའ་བར་འགྱུར་རོ།_།</s>
  </p>
  <p id="251">
    <s id="251:1">རིགས་ཀྱི་བུ་མདོར་ན་དེ་བཞིན་གཤེགས་པ་དགའ་བའི་དཔལ་དང་།_དེ་བཞིན་གཤེགས་པ་ཙན་དན་གྱི་དཔལ་དང་།_དེ་བཞིན་གཤེགས་པ་དཔའ་བོ་དང་།_དེ་བཞིན་གཤེགས་པ་བདུད་ཐམས་ཅད་ཀྱི་སྟོབས་རབ་ཏུ་འཇོམས་པ་དང་།_དེ་བཞིན་གཤེགས་པ་གཙུག་པུད་ཅན་དང་།_དེ་བཞིན་གཤེགས་པ་ཐམས་ཅད་སྐྱོབ་དང་།_དེ་བཞིན་གཤེགས་པ་ལོག་པར་དད་སེལ་དང་།_དེ་བཞིན་གཤེགས་པ་གསེར་ཐུབ་དང་།_དེ་བཞིན་གཤེགས་པ་འོད་སྲུང་དང་།_རྒྱལ་པོ་ཆེན་པོ་དེ་བཞིན་གཤེགས་པ་དེ་དག་མྱ་ངན་ལས་འདས་ནས་</s>
  </p>
  <p id="252">
    <s id="252:1">ལོ་བྱེ་བ་ཁྲག་ཁྲིག་བརྒྱ་སྟོང་ལོན་པའམ།_མྱ་ངན་ལས་འདས་ནས་</s>
  </p>
  <p id="253">
    <s id="253:1">བསྐལ་པ་བརྒྱ་ལོན་པའི་</s>
    <s id="253:2">$སངས་རྒྱས་བཅོམ་ལྡན་འདས་རྣམས་ཀྱི་མཚན་བཟུང་བ་དང་།_རིང་བསྲེལ་གྱི་མཆོད་རྟེན་བྱེད་དུ་འཇུག་པ་དང་།_རི་མོ་དང་སྐུ་གཟུགས་བྱེད་དུ་འཇུག་པ་དང་།_མར་མེ་དང་།_སྤོས་དང་།_མེ་ཏོག་དང་།_དྲི་དང་བྱུག་པ་རྣམས་ཀྱིས་མཆོད་ཅིང་བཀུར་སྟི་བྱས་པ་དང་།_བསླབ་པ་འཛིན་དང་།_བརྟུལ་ཞུགས་དང་།_དཀའ་ཐུབ་དང་།_སྡོམ་པ་[152b]དང་།_ཉེ་བར་གནས་པ་རྣམས་ཀྱིས་སེམས་ཅན་ཐམས་ཅད་ངན་སོང་དང་།_ངན་འགྲོ་ཐམས་ཅད་ལས་ཡོངས་སུ་གྲོལ་བར་འགྱུར་རོ།_།</s>
  </p>
  <p id="254">
    <s id="254:1">བསྐལ་པར་གནས་པའི་ལས་ཀྱི་སྒྲིབ་པ་མཚམས་མེད་པ་ལྔ་ལ་སོགས་པ་ཡང་ཡོངས་སུ་དག་པར་འགྱུར་ཏེ།_</s>
  </p>
  <p id="255">
    <s id="255:1">བདེ་འགྲོར་འགྲོ་བར་འགྱུར་ཞིང་ངན་འགྲོར་འགྲོ་བར་མི་འགྱུར་བ་ནས།_</s>
  </p>
  <p id="256">
    <s id="256:1">རིམ་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་མངོན་པར་རྫོགས་པར་འཚང་རྒྱའོ།_།</s>
  </p>
  <p id="257">
    <s id="257:1">གལ་ཏེ་རིགས་ཀྱི་བུའམ་རིགས་ཀྱི་བུ་མོ་དད་པ་དང་བྱང་ཆུབ་ཀྱི་སེམས་དྲན་པ་ཉམས་པ་ཞིག་གིས་སྡིག་པ་བྱེད་པ་དང་།_དམ་པའི་ཆོས་སྤོང་བ་དང་།_འཕགས་པ་དག་ལ་སྐུར་པ་འདེབས་པ་དང་།_མཚམས་མེད་པ་ལྔ་བྱེད་པ་དང་།_སྲོག་གཅོད་པ་དང་།_དཀོན་མཆོག་གསུམ་གྱི་ནོར་རྐུ་བ་དང་།_སེམས་ཅན་དམྱལ་བ་མནར་མེད་པར་འགྲོ་བ་དང་།_ངན་སོང་གསུམ་དུ་སྐྱེས་པའི་སེམས་ཅན་རྣམས་ཀྱི་དོན་དང་།_གྲོགས་པོ་དང་གཉེན་རྣམས་ཡོངས་སུ་ཐར་བར་བྱ་བའི་ཕྱིར་དེ་བཞིན་གཤེགས་པ་དེ་དག་གི་རི་མོའི་སྐུ་གཟུགས་དང་།_འཇིམ་པའི་སྐུ་གཟུགས་བྱེད་དུ་འཇུག་ཅིང་།_བྱེད་དུ་བཅུག་ནས་</s>
  </p>
  <p id="258">
    <s id="258:1">ཀྱང་སེམས་ཅན་ཐམས་ཅད་ལ་སྙིང་རྗེ་བའི་སེམས་གཙོ་བོར་བྱས་ཏེ</s>
  </p>
  <p id="259">
    <s id="259:1">འཕགས་པའི་ལམ་ཡན་ལག་བརྒྱད་པ་དང་ལྡན་པར་གྱུར་ནས་</s>
  </p>
  <p id="260">
    <s id="260:1">ཟླ་བ་ཡར་གྱི་ཚེས་བརྒྱད་ནས་བརྩམས་ཏེ་</s>
  </p>
  <p id="261">
    <s id="261:1">*བཅོ་ལྔའི་བར་དུ་དེ་བཞིན་གཤེགས་པ་དེ་དག་ལ་མེ་ཏོག་དང་།_སྤོས་དང་།_དྲི་དང་།_ཕྲེང་བ་དང་།_བྱུག་པ་དང་།_མར་མེ་དང་།_སིལ་སྙན་དང་།_རྒྱལ་མཚན་དང་།_བ་དན་རྣམས་ཀྱིས་མཚན་ལན་གསུམ་ཉིན་ལན་གསུམ་དུ་མཆོད་དེ</s>
  </p>
  <p id="262">
    <s id="262:1">སེམས་ཅན་དེ་དག་ཐར་པར་བྱ་བའི་ཕྱིར་ཅི་ནས་ཀྱང་སངས་རྒྱས་བཅོམ་ལྡན་འདས་དེ་དག་དེ་བཞིན་གཤེགས་པའི་ཡེ་ཤེས་ཀྱིས་ནི་མཁྱེན།_</s>
  </p>
  <p id="263">
    <s id="263:1">ལྷའི་སྙན་གྱིས་ནི་གསན།_</s>
    <s id="263:2">$ལྷའི་སྤྱན་གྱིས་ནི་གཟིགས་ཤིང་</s>
    <s id="263:3">སེམས་ཅན་དེ་དག་བདེ་འགྲོར་འགྲོ་བར་འགྱུར་གྱི་ངན་འགྲོར་འགྲོ་བར་མི་འགྱུར་བ་དང་།_ལེགས་པར་བྱ་བ་བྱེད་ཀྱི་ངན་པར་བྱ་བ་མི་བྱེད་པར་ཡོངས་སུ་བསྔོ་ཞིང་།_དེ་ལྟར་སེམས་[153a]ཅན་ངན་སོང་དུ་སྐྱེས་པ་དེ་དག་ཐར་པར་བགྱི་བའི་སླད་དུ་དེ་བཞིན་གཤེགས་པ་དེ་དག་ལ་གསོལ་བ་གདབ་བོ།_།</s>
    <s id="263:4">བཤགས་པ་དང་མཐོལ་བས་སྡིག་པ་བསྲབས་པར་གྱུར་ཅིག_།</s>
  </p>
  <p id="264">
    <s id="264:1">དེ་བཞིན་གཤེགས་པའི་མཚན་ཐོས་པར་གྱུར་ཅིག_།</s>
  </p>
  <p id="265">
    <s id="265:1">ངན་འགྲོ་ཐམས་ཅད་ལས་ཡོངས་སུ་གྲོལ་བར་གྱུར་ཅིག_།</s>
  </p>
  <p id="266">
    <s id="266:1">ཇི་སྲིད་དུ་བླ་ན་</s>
  </p>
  <p id="267">
    <s id="267:1">མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་མ་རྒྱས་ཀྱི་བར་དུ་བདག་གི་སྤྱོད་པ་དང་འཐུན་པར་སྤྱོད་པར་གྱུར་ཅིག་ཅེས་དེ་ལྟར་ཡོངས་སུ་བསྔོ་བར་བྱའོ།_།</s>
  </p>
  <p id="268">
    <s id="268:1">ཆོས་ཀྱི་རྣམ་གྲངས་འདི་ཡང་བྲིས་པ་དང་།_འདྲིར་བཅུག་པ་དང་།_བཅངས་པ་དང་།_བཀླག་པ་དང་།_མཆོད་པ་དེའི་ཕྱིར་སྔོན་གྱི་དེ་བཞིན་གཤེགས་པ་དེ་དག་གི་སྨོན་ལམ་གྱི་མཐུས་སེམས་ཅན་མནར་མེད་པར་འགྲོ་བ་དང་།_ངན་སོང་གསུམ་དུ་སྐྱེས་པ་དེ་དག་གི་རྣ་བར་མཚན་རྣམས་ཐོས་པར་འགྱུར་རོ།_།</s>
  </p>
  <p id="269">
    <s id="269:1">ཆོས་ཀྱི་རྣམ་གྲངས་འདིའི་མཐུས་ཀྱང་སྡིག་པ་ཐམས་ཅད་བསྲབས་པར་འགྱུར་རོ།_།</s>
  </p>
  <p id="270">
    <s id="270:1">དེ་བཞིན་གཤེགས་པ་དེ་དག་གི་གཟི་བརྗིད་ཀྱི་མཐུ་དང་།_ཆོས་ཀྱི་རྣམ་གྲངས་འདིའི་མཐུས་དགེ་བ་དང་མི་དགེ་བའི་ལས་རྗེས་སུ་དྲན་པར་གྱུར་ནས་</s>
  </p>
  <p id="271">
    <s id="271:1">ཕྱིས་སྡིག་པའི་ལས་བྱེད་པར་མི་འགྱུར་ཏེ</s>
  </p>
  <p id="272">
    <s id="272:1">དེ་ནས་སྡུག་བསྔལ་དེ་དག་ལས་ཡོངས་སུ་གྲོལ་བར་འགྱུར་ཞིང་བདེ་འགྲོར་འགྲོ་བར་འགྱུར་རོ།_།</s>
  </p>
  <p id="273">
    <s id="273:1">བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ཀྱི་བར་དུ་སྤྱོད་པ་འཐུན་པར་འགྱུར་རོ།_།</s>
  </p>
  <p id="274">
    <s id="274:1">དེ་ལྟ་བས་ན་ཆོས་ཀྱི་རྣམ་གྲངས་འདི་ནི་ཡོན་ཏན་མང་པོ་དང་ལྡན་ཞིང་ནོར་བུ་རིན་པོ་ཆེ་ཆེན་པོ་དང་འདྲ་སྟེ།_</s>
  </p>
  <p id="275">
    <s id="275:1">ཡིད་བཞིན་གྱི་ནོར་བུ་རིན་པོ་ཆེ་བཞིན་དུ་བསམ་པ་ཐམས་ཅད་འགྲུབ་སྟེ།_</s>
  </p>
  <p id="276">
    <s id="276:1">སྡིག་པ་ཐམས་ཅད་འཇོམས་པར་བྱེད།_</s>
  </p>
  <p id="277">
    <s id="277:1">ངན་འགྲོའི་སྒོ་ཐམས་ཅད་གཅོད་པར་བྱེད་བདེ་འགྲོའི་སྒོ་དང་།_སངས་རྒྱས་ཀྱི་ཞིང་གི་སྒོ་རྣམས་ནི་འབྱེད་དོ།_།</s>
  </p>
  <p id="278">
    <s id="278:1">རིགས་ཀྱི་བུ་དེ་ལྟར་ན་དེ་བཞིན་གཤེགས་པ་རྣམས་ཀྱི་ཐབས་མཁས་པ་དང་།_སྨོན་ལམ་དང་།_རྣམ་པར་འཕྲུལ་པ་དང་།_བྱིན་གྱི་རླབས་དང་།_ཏིང་ངེ་འཛིན་སྣ་ཚོགས་པས་མྱ་ངན་ལས་འདས་ནས་</s>
  </p>
  <p id="279">
    <s id="279:1">བསྐལ་པ་བརྒྱ་ལོན་པ་འཇིག་རྟེན་[153b]གྱི་ཁམས་སྣ་ཚོགས་ན་གནས་པ་དག་མཉན་ཅིང་མཆོད་པ་གཅིག་ནས་གཅིག་ཏུ་བརྒྱུད་པ་ཉིད་ཀྱིས་ངན་སོང་ཐམས་ཅད་ལས་ཡོངས་སུ་ཐར་ཏེ་</s>
  </p>
  <p id="280">
    <s id="280:1">བདེ་འགྲོར་བཀོད་པར་འགྱུར་ན</s>
  </p>
  <p id="281">
    <s id="281:1">གང་འཆང་བ་དང་།_ཀློག་པ་དང་།_འདྲི་བ་དང་།_འདྲིར་གཞུག་པ་དང་།_གཞན་ལ་རྒྱ་ཆེར་ཡང་དག་པར་སྟོན་པ་ལྟ་སྨོས་ཀྱང་ཅི་དགོས་ཏེ།_</s>
  </p>
  <p id="282">
    <s id="282:1">ཡོན་ཏན་དེ་དག་རིགས་ཀྱི་བུའམ།_རིགས་ཀྱི་བུ་མོས་ཡོངས་སུ་བཟུང་བར་འགྱུར་ན།_</s>
  </p>
  <p id="283">
    <s id="283:1">དེའི་བསོད་ནམས་མངོན་པར་འདུ་བྱ་བ་དང་།_དགེ་བའི་རྩ་བ་མངོན་པར་འདུ་བྱ་བའི་ཡོན་ཏན་དེ་ནི་དེ་བཞིན་གཤེགས་པ་མ་གཏོགས་པར་བརྗོད་པར་སླ་བ་མ་ཡིན་ནོ།_།</s>
  </p>
  <p id="284">
    <s id="284:1">རྒྱལ་པོ་ཆེན་པོ་དེ་ལྟ་བས་ན་ཡོན་ཏན་འདི་དག་ལ་ལྟོས་ལ་ཆོས་ཀྱི་རྣམ་གྲངས་འདི་བཅང་བར་བྱའོ།_།</s>
  </p>
  <p id="285">
    <s id="285:1">བཀླག་པར་བྱའོ།_།</s>
  </p>
  <p id="286">
    <s id="286:1">བཤད་པར་བྱའོ།_།</s>
  </p>
  <p id="287">
    <s id="287:1">མཆོད་པར་བྱའོ།_།</s>
  </p>
  <p id="288">
    <s id="288:1">དཀོན་མཆོག་གསུམ་ལ་དད་པ་མི་ཕྱེད་པར་བྱའོ།_།</s>
  </p>
  <p id="289">
    <s id="289:1">དེ་བཞིན་གཤེགས་པ་ལ་རྟག་ཏུ་མཆོད་ཅིང་བསྙེན་བཀུར་བྱ་བ་དང་།_དེ་བཞིན་གཤེགས་པའི་བསྟན་པ་ཡང་དག་པར་གཟུང་བར་བྱའོ།_།</s>
  </p>
  <p id="290">
    <s id="290:1">འཁོར་བ་ལས་ཡིད་སྐྱོ་ཞིང་བག་ཡོད་པ་དང་།_འཁོར་བ་སྐད་ཅིག་མར་ཡིད་ལ་བྱེད་པ་དང་ལྡན་པར་བྱའོ།_།</s>
  </p>
  <p id="291">
    <s id="291:1">ཡང་རྒྱལ་པོ་ཆེན་པོ་འདོད་པ་ལ་བསྟེན་པས་བསྐལ་པ་བྱེ་བ་ཁྲག་ཁྲིག་བརྒྱ་སྟོང་དུ་མར་སྡུག་བསྔལ་བ།_སྐྱེ་བ་དང་འགག་པའི་སྡུག་བསྔལ་དང་།_མངལ་ན་གནས་པའི་སྡུག་བསྔལ་དང་།_སེམས་ཅན་དམྱལ་བ་དང་།_དུད་འགྲོའི་སྐྱེ་གནས་དང་།_གཤིན་རྗེའི་འཇིག་རྟེན་གྱི་སྡུག་བསྔལ་དང་།_དབུལ་བའི་སྡུག་བསྔལ་དང་།_གཅད་པ་དང་།_གཞོམ་པ་དང་།_བརྡུང་བ་དང་།_བརྡེག་པ་དང་།_བསྲེག་པའི་སྡུག་བསྔལ་མྱོང་བར་འགྱུར་ཏེ</s>
  </p>
  <p id="292">
    <s id="292:1">འདུ་བྱེད་ཐམས་ཅད་ཡོངས་སུ་སྤངས་ཏེ།_</s>
  </p>
  <p id="293">
    <s id="293:1">འགྲོ་དགོས་པས་རྒྱལ་པོ་ཆེན་པོ་ཁྱོད་ཀྱིས་སྙིང་བརྩེ་བ་གཙོ་བོར་བྱ་བ་དང་།_ཆོས་དང་ཐར་པ་འདོད་པར་བྱའོ།_།</s>
  </p>
  <p id="294">
    <s id="294:1">དེ་ནས་ཐམས་ཅད་དང་ལྡན་པའི་འཁོར་དེ་དང་།_རྒྱལ་པོ་གསལ་རྒྱལ་གྱིས་འཇམ་དཔལ་ལ་ལེགས་སོ།_།</s>
  </p>
  <p id="295">
    <s id="295:1">ཞེས་བྱ་བ་བྱིན་ཏེ།_</s>
  </p>
  <p id="296">
    <s id="296:1">འཇམ་དཔལ་ལེགས་སོ་ལེགས་སོ།_།</s>
  </p>
  <p id="297">
    <s id="297:1">ཆོས་ཀྱི་ཆར་ཕབ་པས་བདག་ཅག་ཚིམ་པར་བགྱིས་[154a]རངས་པར་བགྱིས།_</s>
  </p>
  <p id="298">
    <s id="298:1">བྱང་ཆུབ་ལ་རབ་ཏུ་བཞག་པས་བག་ཡོད་པར་བགྱིས་སོ།_།</s>
  </p>
  <p id="299">
    <s id="299:1">དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་ལྟད་མོ་ཅན་གྱིས་འདི་སྐད་ཅེས་གསོལ་ཏོ།_།</s>
  </p>
  <p id="300">
    <s id="300:1">བཅོམ་ལྡན་འདས་གང་ལ་ལ་ཞིག་ཆོས་ཀྱི་རྣམ་གྲངས་འདི་འཆང་བ་དང་།_ཀློག་པ་དང་།_གཞན་དག་ལ་རྒྱ་ཆེར་ཡང་དག་པར་སྟོན་པ་དང་།_འདྲི་བ་དང་།_འདྲིར་འཇུག་པ་དང་།_འདྲི་བ་པོ་དང་།_འཆང་བ་པོ་དང་།_ཀློག་པ་པོ་དེ་དག་ལ་མེ་ཏོག་དང་།_སྤོས་དང་།_དྲི་དང་།_ཕྲེང་བ་དང་།_བྱུག་པ་དང་།_གོས་དང་།_རྒྱན་རྣམས་ཀྱིས་མཆོད་ན་</s>
  </p>
  <p id="301">
    <s id="301:1">བཅོམ་ལྡན་འདས་དེའི་བསོད་ནམས་ཇི་སྙེད་ཅིག་སྐྱེ་བར་འགྱུར།_</s>
  </p>
  <p id="302">
    <s id="302:1">བཅོམ་ལྡན་འདས་ཀྱིས་བཀའ་སྩལ་པ།_</s>
    <s id="302:2">$གང་རིགས་ཀྱི་བུའམ།_རིགས་ཀྱི་བུ་མོའམ།_རྒྱལ་པོའམ།_བློན་པོའམ།_དགེ་སློང་ངམ།_དགེ་སློང་མའམ།_དགེ་བསྙེན་ནམ།_དགེ་བསྙེན་མ་ལ་ལ་ཞིག་གིས་ཆོས་ཀྱི་རྣམ་གྲངས་འདི་དེ་བཞིན་གཤེགས་པ་ལ་དད་པས་བཅངས་པ་དང་།_མཆོད་པ་དང་།_འདྲི་བ་དང་།_འདྲིར་འཇུག་པ་དང་།_ཡང་དག་པར་བསྟན་ན་</s>
  </p>
  <p id="303">
    <s id="303:1">དེས་ཡོན་ཏན་ཆེན་པོ་བརྒྱད་ཐོབ་པར་འགྱུར་ཏེ</s>
  </p>
  <p id="304">
    <s id="304:1">བརྒྱད་གང་ཞེ་ན།_</s>
    <s id="304:2">$གང་དག་འཇིག་རྟེན་ན་ནད་དང་གནོད་པ་དེ་དག་དེ་ལ་ཐམས་ཅད་ཀྱི་ཐམས་ཅད་དུ་མི་འབྱུང་བ་དང་།_</s>
    <s id="304:3">$གང་འཇིག་རྟེན་ན་གནོད་སྦྱིན་དང་།_འབྱུང་པོ་དང་།_ཤ་ཟ་མདངས་འཕྲོག་པ་དེ་དག་ཐམས་ཅད་བྱམས་པ་ལ་གནས་པར་འགྱུར་བ་དང་།_</s>
    <s id="304:4">$གང་དག་གཤེད་བྱེད་དང་།_བྱད་དང་།_སྔགས་དང་།_རོ་ལངས་གཞན་གྱི་གནོད་པ་དེ་དག་དེའི་ལུས་ལ་གནོད་པར་མི་འགྱུར་བ་དང་།_</s>
    <s id="304:5">$རྒྱལ་པོ་དང་།_བློན་པོ་དང་།_བྲམ་ཟེ་དང་།_ཁྱིམ་བདག་དང་།_དགེ་སློང་དང་།_དགེ་སློང་མ་དང་།_དགེ་བསྙེན་དང་།_དགེ་བསྙེན་མ་ཐམས་ཅད་དེ་ལ་དགའ་ཞིང་མགུ་བར་གྱུར་ནས་</s>
  </p>
  <p id="305">
    <s id="305:1">དེའི་དོན་ཐམས་ཅད་འགྲུབ་པར་འགྱུར་བ་དང་།_</s>
    <s id="305:2">$ལྷ་ཐམས་ཅད་ཀྱིས་ཡོངས་སུ་གང་བར་འགྱུར་བ་དང་།_</s>
    <s id="305:3">$བདེ་འགྲོར་འགྲོ་བར་འགྱུར་བ་དང་།_</s>
    <s id="305:4">$ལག་ན་རྡོ་རྗེས་ཡོངས་སུ་བཟུང་བར་འགྱུར་བ་དང་།_</s>
    <s id="305:5">$ཇི་ལྟར་འདོད་པའི་གནས་སུ་སྐྱེ་ཞིང་ཚེ་རབས་དྲན་པར་འགྱུར་བ་སྟེ།_</s>
  </p>
  <p id="306">
    <s id="306:1">ཡོན་ཏན་ཆེན་པོ་དེ་བརྒྱད་ཐོབ་[154b]པར་འགྱུར་རོ།_།</s>
  </p>
  <p id="307">
    <s id="307:1">དེས་ནི་དེ་བཞིན་གཤེགས་པ་འདི་དག་ལ་དེ་བཞིན་གཤེགས་པའི་ལྷའི་མཆོད་པ་དང་།_མངོན་སུམ་དུ་མཆོད་པས་ལོ་འབུམ་གྱི་བར་དུ་མཆོད་པར་འགྱུར་རོ།_།</s>
  </p>
  <p id="308">
    <s id="308:1">གང་ཡང་འཛམ་བུའི་གླིང་འདི་དེ་བཞིན་གཤེགས་པའི་རིང་བསྲེལ་གྱི་མཆོད་རྟེན་རིན་པོ་ཆེ་སྣ་བདུན་ལས་བྱས་པས་གང་བར་བྱས་ཏེ།_</s>
  </p>
  <p id="309">
    <s id="309:1">ལྷའི་ཕྲེང་བ་དང་།_བྱུག་པ་དང་།_མེ་ཏོག་དང་།_མར་མེ་དང་།_རིན་པོ་ཆེའི་གདུགས་དང་།_སིལ་སྙན་དང་།_རྒྱལ་མཚན་དང་།_བ་དན་རྣམས་ཀྱིས་ལོ་འབུམ་དུ་བཀུར་སྟི་བྱས་ཏེ་</s>
  </p>
  <p id="310">
    <s id="310:1">རྗེད་ཅིང་མཆོད་པ་བས་གང་ཆོས་ཀྱི་རྣམ་གྲངས་འདི་འཆང་བ་དང་།_ཀློག་པ་དང་།_མཆོད་པ་དང་།_འདྲི་བ་དང་།_འདྲིར་འཇུག་པ་དང་།_གཞན་དག་ལ་ཡང་དག་པར་རབ་ཏུ་བསྟན་ན་</s>
  </p>
  <p id="311">
    <s id="311:1">དེ་བས་འདི་ཆེས་བསོད་ནམས་མང་དུ་འཕེལ་ལོ།_།</s>
  </p>
  <p id="312">
    <s id="312:1">རིགས་ཀྱི་བུ་གང་ལ་ལ་ཞིག་གིས་འཛམ་བུའི་གླིང་གི་སེམས་ཅན་དེ་དག་འཕགས་པའི་ལམ་ཡན་ལག་བརྒྱད་པ་ལ་གཞོག་ཅིང་།_བཞག་ནས་</s>
  </p>
  <p id="313">
    <s id="313:1">*ཀྱང་</s>
    <s id="313:2">$ལྷའི་ལོ་སྟོང་དུ་ཡོ་བྱད་ཐམས་ཅད་ཀྱིས་མི་བྲེལ་བར་རྗེད་ཅིང་མཆོད་པ་བས།_</s>
    <s id="313:3">$གང་གིས་ཆོས་ཀྱི་རྣམ་གྲངས་འདི་ལས་ཚིག་བཞི་པའི་ཚིགས་སུ་བཅད་པ་ཙམ་ཡང་ཉན་པ་དང་།_འཆང་བ་དང་།_འདྲི་བ་དང་།_འདྲིར་འཇུག་པ་དང་།_གཞན་ལ་རྒྱས་པར་བྱེད་ན་</s>
  </p>
  <p id="314">
    <s id="314:1">དེ་བས་འདི་ཆེས་བསོད་ནམས་མང་དུ་འཕེལ་ལོ།_།</s>
  </p>
  <p id="315">
    <s id="315:1">དེ་ནས་བཅོམ་ལྡན་འདས་ཀྱིས་དོན་འདི་ཉིད་རྒྱ་ཆེར་བརྗོད་པར་བྱ་བའི་ཕྱིར་དེའི་ཚེ་ཚིགས་སུ་བཅད་པ་འདི་དག་གསུངས་སོ།_།</s>
  </p>
  <p id="316">
    <s id="316:1">ཞིང་སྟོང་བྱེ་བ་གཞན་དུ་གནས་པ་ཡི།_།སངས་རྒྱས་མཁས་པ་མཐའ་ཡས་བྱེ་བ་དག_།</s>
  </p>
  <p id="317">
    <s id="317:1">*སེམས་ཅན་རྣམས་ཀྱི་ཕྱིར་ནི་དགོངས་མཛད་ཅིང་།_།ངན་འགྲོ་ལས་ནི་སེམས་ཅན་ཐར་བར་མཛད།_།</s>
  </p>
  <p id="318">
    <s id="318:1">བསྟིར་མེད་ལས་ལ་གནས་ཤིང་སྦྱིན་བྱེད་དག_།</s>
  </p>
  <p id="319">
    <s id="319:1">ལས་བྱས་ནས་ནི་ངན་འགྲོར་སོང་བ་རྣམས།_།དེ་དག་ཐར་བར་བྱ་ཕྱིར་ཆོས་འདོད་པས།_།དེ་བཞིན་གཤེགས་པ་འདི་དག་མཆོད་པར་བགྱི།_།</s>
  </p>
  <p id="320">
    <s id="320:1">རི་མོར་མཆོད་རྟེན་རྣམ་པ་སྣ་ཚོགས་བྱོས།_།</s>
  </p>
  <p id="321">
    <s id="321:1">གསེར་དང་དངུལ་དང་དེ་ལྟར་ལུགས་རྣམས་དང་།_།འཇིམ་པའི་སྐུ་གཟུགས་དག་ནི་བྱེད་བཅུག་ནས།_།</s>
  </p>
  <p id="322">
    <s id="322:1">མཆོད་པ་སྣ་ཚོགས་ཀྱིས་ནི་མཆོད་པར་གྱིས།_།[155a]</s>
    <s id="322:2">$མེ་ཏོག་དང་ནི་ཕྲེང་བ་བྱུག་པ་དང་།_།མར་མེ་སིལ་སྙན་དྲི་དང་སྤོས་ཀྱིས་མཆོད།_།</s>
  </p>
  <p id="323">
    <s id="323:1">ཤེས་རབ་ཆེ་བས་བསྔོ་བ་དག་ཀྱང་གྱིས།_།</s>
    <s id="323:2">$མདོ་སྡེ་བཤད་ཅིང་འདིར་ཡང་བཞུགས་པར་གྱིས།_།</s>
    <s id="323:3">$དེ་བཞིན་གཤེགས་དང་མདོ་སྡེའི་གཟི་བརྗིད་ཀྱིས།_།སྡིག་པའི་ལས་ལས་སེམས་ཅན་དེ་ཐར་གྱིས།_།</s>
    <s id="323:4">$བླ་མེད་བྱང་ཆུབ་རེག་པར་འགྱུར་བར་དུ།_།དག་པའི་གནས་སུ་སྐྱེ་བ་འཛིན་པར་འགྱུར།_།</s>
  </p>
  <p id="324">
    <s id="324:1">སྔོན་གྱི་ལས་རྣམས་རྗེས་སུ་དྲན་འགྱུར་ཞིང་།_།དྲན་ནས་མཁས་པ་སྡིག་པ་བྱེད་མི་འགྱུར།_།</s>
  </p>
  <p id="325">
    <s id="325:1">མི་ཡི་བྱང་ཆུབ་སེམས་དཔས་མདོ་སྡེ་འདི།_།བཤད་པ་དེས་ནི་བསོད་ནམས་མང་དུ་ཐོབ།_།</s>
  </p>
  <p id="326">
    <s id="326:1">དེ་ནི་ལྷ་རྣམས་ཀུན་གྱིས་བསྲུང་བར་འགྱུར།_།</s>
  </p>
  <p id="327">
    <s id="327:1">དེ་ཡི་ལུས་འདི་ལ་ནི་ནད་མི་འབྱུང་།_།</s>
  </p>
  <p id="328">
    <s id="328:1">དེ་ཡི་རྒྱལ་སྲིད་ཀུན་ལ་གནོད་མི་འབྱུང་།_།</s>
  </p>
  <p id="329">
    <s id="329:1">ཁྱིམ་དང་གྲོང་དང་གྲོང་ཁྱེར་ཞི་བར་འགྱུར།_།</s>
  </p>
  <p id="330">
    <s id="330:1">གང་ཞིག་མདོ་སྡེ་འདི་ནི་རྟག་འཛིན་པ།_།སངས་རྒྱས་རྣམས་ཀྱི་མཛོད་ནི་རྟག་འཛིན་འགྱུར།_།</s>
  </p>
  <p id="331">
    <s id="331:1">གང་ཞིག་མཆོད་ཅིང་རྗེད་དང་འདྲིར་འཇུག་དང་།_།ལས་གཞན་མེད་པར་ཉན་དུ་འཇུག་པ་ནི།_།དེས་ནི་སངས་རྒྱས་ཡང་དག་མཆོད་པར་འགྱུར།_།</s>
  </p>
  <p id="332">
    <s id="332:1">དེས་ནི་མྱུར་དུ་བྱང་ཆུབ་མཆོག་རྟོགས་འགྱུར།_།</s>
  </p>
  <p id="333">
    <s id="333:1">དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ལྟད་མོ་ཅན་གྱིས་འདི་སྐད་ཅེས་གསོལ་ཏོ།_།</s>
  </p>
  <p id="334">
    <s id="334:1">བཅོམ་ལྡན་འདས་བདག་ནི་འདི་ལ་ཐེ་ཙོམ་སྐྱེས་ཏེ།_</s>
  </p>
  <p id="335">
    <s id="335:1">བཅོམ་ལྡན་འདས་ཅི་ལུས་འདིས་རྒྱལ་སྲིད་ཀྱི་ལོངས་སྤྱོད་བསྒྲུབས་ནས་</s>
  </p>
  <p id="336">
    <s id="336:1">སླར་ཡང་སྡུག་བསྔལ་བསྒྲུབ་པར་འགྱུར་རམ།_</s>
    <s id="336:2">$འཁོར་བར་འཁོར་བའི་ཚེ་སྐྱོ་བར་མི་འགྱུར་རམ།_</s>
    <s id="336:3">$སྐྱེ་བ་དང་།_རྒ་བ་དང་།_ན་བ་དང་།_འཆི་བ་དང་།_མྱ་ངན་དང་།_སྨྲེ་སྔགས་འདོན་པ་དང་།_སྡུག་བསྔལ་བ་དང་།_ཡིད་མི་བདེ་བ་རྣམས་མྱོང་བར་འགྱུར་ཞིང་</s>
    <s id="336:4">$ཇི་ལྟར་སྐྱེ།_</s>
  </p>
  <p id="337">
    <s id="337:1">ཇི་ལྟར་འགུམ།_</s>
    <s id="337:2">$ཇི་ལྟར་འཚོ།_</s>
  </p>
  <p id="338">
    <s id="338:1">ཇི་ལྟར་བདེ་བ་སྒྲུབ་པར་འགྱུར།_</s>
  </p>
  <p id="339">
    <s id="339:1">ཇི་ལྟར་སྡུག་བསྔལ་མྱོང་བར་འགྱུར།_</s>
  </p>
  <p id="340">
    <s id="340:1">དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་ལྟད་མོ་ཅན་ལ་འདི་སྐད་ཅེས་བཀའ་སྩལ་ཏོ།_།</s>
  </p>
  <p id="341">
    <s id="341:1">ལྟད་མོ་ཅན་འདི་ནི་ལས་ཀྱི་རྐྱེན་ཡིན་པར་བལྟ་བར་བྱའོ།_།</s>
  </p>
  <p id="342">
    <s id="342:1">རིགས་ཀྱི་བུ་ཡང་འདི་ལ་གང་ཡང་[155b]སྐྱེ་བ་མེད།_</s>
  </p>
  <p id="343">
    <s id="343:1">*འཆི་བ་མེད།_</s>
  </p>
  <p id="344">
    <s id="344:1">*འཚོ་བ་མེད་དེ།_</s>
  </p>
  <p id="345">
    <s id="345:1">རིགས་ཀྱི་བུ་འདི་ལ་རྒ་བ་དང་།_འཆི་བ་མེད་ཀྱི།_འཚོ་བའི་ཁམས་ནི་རྟག་ཏུ་ལུས་ཀྱི་རྣམ་པར་ཤེས་པ་ལ་གནས་སོ།_།</s>
  </p>
  <p id="346">
    <s id="346:1">ཡང་ལས་ཀྱི་རྐྱེན་དང་ལས་ཀྱི་གཞིས་སྐྱེ་བ་སྣ་ཚོགས་སུ་འོངས་ཤིང་འཕོས་ནས་བདེ་བ་དང་།_སྡུག་བསྔལ་མྱོང་བར་འགྱུར་ཏེ།_</s>
  </p>
  <p id="347">
    <s id="347:1">བདེ་བ་ལ་བདེ་བར་འདུ་ཤེས།_སྡུག་བསྔལ་ལ་སྡུག་བསྔལ་དུ་འདུ་ཤེས།_བདེ་བ་ཡང་མ་ཡིན།_</s>
  </p>
  <p id="348">
    <s id="348:1">སྡུག་བསྔལ་བ་ཡང་མ་ཡིན་པ་ལ་བདེ་བ་ཡང་མ་ཡིན།_</s>
  </p>
  <p id="349">
    <s id="349:1">སྡུག་བསྔལ་བ་ཡང་མ་ཡིན་པའི་འདུ་ཤེས་སྐྱེད་མོད་ཀྱི།_ལྷག་མ་མ་ལུས་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའ་བའི་ཆོས་ཅན་དུ་གྱུར་གྱི་བར་དུ་སྐྱོ་བའི་སེམས་སྐྱེད་པར་འགྱུར་རོ།_།</s>
  </p>
  <p id="350">
    <s id="350:1">རིགས་ཀྱི་བུ་འདི་ལྟ་སྟེ།_</s>
  </p>
  <p id="351">
    <s id="351:1">དཔེར་ན་སྐྱེས་བུ་ལ་ལ་ཞིག་གོས་སར་པ་གྱོན་ཏེ།_</s>
  </p>
  <p id="352">
    <s id="352:1">དེ་ལ་དེ་གྱོན་ནས་ལས་ཐམས་ཅད་བྱེད་ཅིང་བདེ་བ་དང་སྡུག་བསྔལ་ཡང་མྱོང་བར་འགྱུར་རོ།_།</s>
  </p>
  <p id="353">
    <s id="353:1">ཡང་དུས་གཞན་ཞིག་ན་གོས་དེ་རྙིངས་ཤིང་མུགས་ཏེ་དྲི་མ་ཅན་མཐར་བཤད་པར་གྱུར་པ་དང་།_དེས་དེ་བོར་བའི་ཆོས་ཅན་དུ་ཤེས་ནས་བོར་རོ།_།</s>
  </p>
  <p id="354">
    <s id="354:1">བོར་ནས་ཡང་གོས་སར་པ་གསར་མ་གཞན་ཞིག་བཙལ་ཏེ་གྱོན་ནོ།_།</s>
  </p>
  <p id="355">
    <s id="355:1">དེས་གྱོན་ན་ཡང་ལས་བྱེད་ཅིང་བདེ་བ་དང་སྡུག་བསྔལ་མྱོང་བར་འགྱུར་ནས་</s>
  </p>
  <p id="356">
    <s id="356:1">དོན་དམ་པའི་གོས་སྲ་ཞིང་བརྟན་ལ་མི་ཤིགས་ཤིང་མི་ཆོད་པ་གྱོན་པར་མ་གྱུར་བར་དུ་གཅིག་ནས་གཅིག་ཏུ་བརྒྱུད་པ་འདི་ལྟ་བུས་བསྐལ་པ་དུ་མ་འདས་ཀྱང་གོས་དེ་བགོས་སོ་ཤེའམ།_བོར་རོ།_།</s>
  </p>
  <p id="357">
    <s id="357:1">ཞེས་མི་རྟོག་རྣམ་པར་མི་རྟོག་གིས་དེ་ནི་ལུས་ཀྱི་དབང་དུ་འགྲོའོ།_།</s>
  </p>
  <p id="358">
    <s id="358:1">རིགས་ཀྱི་བུ་དེ་བཞིན་དུ་གང་གི་ཚེ་འཚོ་བའི་ཁམས་དེས་ལུས་འཇིག་པ་དང་།_འགྱེལ་བའི་མཐར་གྱུར་པ་མཐོང་བ་དེའི་ཚེ་ལུས་དེ་</s>
  </p>
  <p id="359">
    <s id="359:1">*བོར་ནས་</s>
  </p>
  <p id="360">
    <s id="360:1">ཡང་སར་པ་གཞོན་ནུ་གཞན་བཙལ་ཏེ།_</s>
  </p>
  <p id="361">
    <s id="361:1">དེ་དེའི་ལས་བྱེད་ཅིང་དེ་བགོས་ནས་བདེ་བ་དང་སྡུག་བསྔལ་མྱོང་བར་འགྱུར་རོ།_།</s>
  </p>
  <p id="362">
    <s id="362:1">ཇི་ལྟར་རང་གི་བསོད་ནམས་ལས་སྐྱེས་པའི་གོས་དེ་འཇམ་པ་དང་།_སྲ་བ་དང་།_རྩུབ་པའི་བགོ་བ་དེ་བཞིན་དུ་འཚོ་བའི་ཁམས་ཀྱིས་བགོ་བ་ལྟ་བུའི་ལུས་བླངས་ཏེ</s>
  </p>
  <p id="363">
    <s id="363:1">ཇི་ལྟར་རང་གི་ལས་ཀྱི་རྐྱེན་གྱི་དགེ་བའི་རྩ་བ་ལས་སྐྱེས་པ་བཞིན་དུ་ལྷ་དང་།_རྒྱལ་པོ་དང་།_སེམས་[156a]ཅན་དམྱལ་བ་དང་།_དུད་འགྲོའི་སྐྱེ་གནས་དང་།_གཤིན་རྗེའི་འཇིག་རྟེན་རྣམས་སུ་སྐྱེ་བར་འགྱུར་ཏེ</s>
  </p>
  <p id="364">
    <s id="364:1">ལུས་དེ་ཡང་འཚོ་བའི་ཁམས་ཀྱི་དབང་གིས་འགྲོ་ཞིང་འཚོ་བའི་ཁམས་ཀྱིས་ཡོངས་སུ་བཏང་ཡང་མི་རྟོག_།</s>
  </p>
  <p id="365">
    <s id="365:1">རྣམ་པར་མི་རྟོག་གོ།_།</s>
  </p>
  <p id="366">
    <s id="366:1">རིགས་ཀྱི་བུ་དེ་བཞིན་དུ་ལུས་གོས་ལྟ་བུར་བལྟ་བར་བྱའོ།_།</s>
  </p>
  <p id="367">
    <s id="367:1">རིགས་ཀྱི་བུ་འདི་ལྟ་སྟེ།_</s>
  </p>
  <p id="368">
    <s id="368:1">དཔེར་ན་སྦྲུལ་ནི་ལས་ཀྱི་རྐྱེན་གྱིས་དུས་ཀྱི་མཐར་ཤུན་པ་དེ་བོར་ནས་རང་གི་ལུས་ཀྱི་གཟུགས་ཀྱིས་འགྲོ་ཞིང་འོང་སྟེ།_</s>
  </p>
  <p id="369">
    <s id="369:1">བདེ་བ་དང་སྡུག་བསྔལ་མྱོང་བར་གྱུར་ཀྱང་ཤུན་པ་དེ་མི་རྟོག_།</s>
  </p>
  <p id="370">
    <s id="370:1">རྣམ་པར་མི་རྟོག་གོ།_།</s>
  </p>
  <p id="371">
    <s id="371:1">དེ་བཞིན་དུ་འཚོ་བའི་ཁམས་ནི་སྦྲུལ་ལྟ་བུར་བལྟའོ།_།</s>
  </p>
  <p id="372">
    <s id="372:1">རིགས་ཀྱི་བུ་འདི་ལྟ་སྟེ།_</s>
  </p>
  <p id="373">
    <s id="373:1">དཔེར་ན་ཤིང་ལོ་མ་དང་འདབ་མར་ལྡན་པར་གྱུར་པ་ལས།_ཡང་དུས་ཀྱི་རྐྱེན་གྱིས་འཇིག་པ་དང་ལྟུང་བར་མཐར་འགྱུར་བའི་ཆོས་ཅན་དུ་གྱུར་ནས་</s>
  </p>
  <p id="374">
    <s id="374:1">ཕྱིས་ཡང་དུས་ཀྱི་རྐྱེན་གྱིས་མྱུ་གུ་དང་།_ཡལ་ག་དང་།_འདབ་མ་དང་།_མེ་ཏོག་དང་།_འབྲས་བུ་རྣམས་ལེན་ཏེ</s>
  </p>
  <p id="375">
    <s id="375:1">རིགས་ཀྱི་བུ་དེ་བཞིན་དུ་ལས་ཀྱི་རྐྱེན་གྱིས་སྐྱེ་བ་དང་འགག་པར་བལྟའོ།_།</s>
  </p>
  <p id="376">
    <s id="376:1">རིགས་ཀྱི་བུ་ཡང་ཕྱི་མའི་དུས་ཕྱི་མའི་དུས་ཀྱི་ཚེ་ན་སེམས་ཅན་དག་རྙེད་པ་དང་།_ཆགས་པ་དང་།_ཁྲོ་བ་དང་།_ཕྲག་དོག་དང་།_ང་རྒྱལ་མང་བ་དག་འབྱུང་སྟེ</s>
  </p>
  <p id="377">
    <s id="377:1">སྲང་དང་གཞལ་བ་ལ་གཡོ་བྱེད་པར་དགའ་བ་འདོད་ཆགས་ཀྱི་རྗེས་སུ་སྤྱོད་པ་དག་འབྱུང་སྟེ།_</s>
  </p>
  <p id="378">
    <s id="378:1">དེ་དག་འདོད་པའི་རྒྱུ་དང་འདོད་པའི་གཞིས་སྡིག་པ་མང་དུ་བྱེད་པར་འགྱུར་ཏེ།_</s>
  </p>
  <p id="379">
    <s id="379:1">སྡིག་པ་མང་དུ་བྱས་ནས་</s>
  </p>
  <p id="380">
    <s id="380:1">སྡུག་བསྔལ་མྱོང་བར་འགྱུར་ཞིང་</s>
    <s id="380:2">$མི་རྟག་པ་ལ་རྟག་པའི་འདུ་ཤེས་ཅན་དང་།_མི་གཙང་བ་ལ་གཙང་བའི་འདུ་ཤེས་ཅན་གྱིས་སངས་རྒྱས་དང་ཆོས་དང་དགེ་འདུན་ལ་མཆོད་པ་བྱེད་པར་མི་འགྱུར་ཏེ</s>
  </p>
  <p id="381">
    <s id="381:1">བྱིས་པའི་བློ་ཅན་དེ་དག་དགེ་བའི་བཤེས་གཉེན་མི་ཚོལ་གྱི།_</s>
    <s id="381:2">གང་དེ་ལྟ་བུའི་སེམས་ཅན་དེ་དག་ལ་ཆོས་སྟོན་པ་དེ་དག་ལ་དགོད་ཅིང་ཀྱལ་ཀ་བྱེད་པ་མང་བར་འགྱུར་གྱི།_</s>
    <s id="381:3">$དད་པར་མི་བྱེད།_</s>
  </p>
  <p id="382">
    <s id="382:1">ཡིད་ཆེས་པར་མི་བྱེད་དེ།_</s>
  </p>
  <p id="383">
    <s id="383:1">དེ་ལྟ་བུའི་སེམས་ཅན་དེ་དག་ནི་སྡིག་པ་སྤྱོད་དོ།_།</s>
  </p>
  <p id="384">
    <s id="384:1">དེ་དག་གིས་འཚོ་བའི་ཁམས་དེས་ལས་ཀྱི་རྐྱེན་ཇི་ལྟ་བ་བཞིན་དུ་མྱོང་བར་འགྱུར་བའི་བགོ་བའི་ལུས་བླངས་ནས་</s>
    <s id="384:2">$སྡུག་བསྔལ་ལ་དགའ་བའི་འདུ་ཤེས་[156b]སྐྱེད་དོ།_།</s>
  </p>
  <p id="385">
    <s id="385:1">རིགས་ཀྱི་བུ་དེ་ལྟ་བས་ན་དེ་བཞིན་གཤེགས་པས་བཀའ་སྩལ་པ།_</s>
    <s id="385:2">$འདི་ནི་ལས་ཀྱི་རྐྱེན་ཡིན་པར་བལྟ་སྟེ།_</s>
  </p>
  <p id="386">
    <s id="386:1">འདི་ལ་སུ་ཡང་འཆི་བ་མེད།_</s>
  </p>
  <p id="387">
    <s id="387:1">འཚོ་བ་མེད།_</s>
  </p>
  <p id="388">
    <s id="388:1">བདེ་བ་དང་།_སྡུག་བསྔལ་ཡང་མྱོང་བར་མི་འགྱུར་ཏེ།_</s>
  </p>
  <p id="389">
    <s id="389:1">ལས་ཀྱི་རྒྱུ་ལས་ཀྱི་རྐྱེན་གྱིས་སྐྱེ་བ་དང་འགག་པར་འགྱུར་རོ།_།</s>
  </p>
  <p id="390">
    <s id="390:1">སེམས་ཅན་དེ་དག་གི་དོན་དུ་དེ་བཞིན་གཤེགས་པ་རྣམས་ཀྱིས་དཀའ་བ་སྤྱོད་པ་བྱེ་བ་ཁྲག་ཁྲིག་བརྒྱ་སྟོང་དུ་མ་མཛད་ནས་</s>
  </p>
  <p id="391">
    <s id="391:1">བདོག་པ་ཐམས་ཅད་ཡོངས་སུ་བཏང་ནས་</s>
  </p>
  <p id="392">
    <s id="392:1">བླ་ན་</s>
  </p>
  <p id="393">
    <s id="393:1">*མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་སངས་རྒྱས་པར་འགྱུར་ཏེ</s>
  </p>
  <p id="394">
    <s id="394:1">སེམས་ཅན་ཐམས་ཅད་ཀྱང་མྱ་ངན་ལས་འདས་པ་ཆེན་པོ་ལ་བཀོད་དོ།_།</s>
  </p>
  <p id="395">
    <s id="395:1">དེ་ནས་དེའི་ཚེ་ན་དེ་བཞིན་གཤེགས་པའི་བྱིན་གྱི་རླབས་ཀྱིས་ས་ཆེན་གཡོས་པར་གྱུར་ཏོ།_།</s>
  </p>
  <p id="396">
    <s id="396:1">ཇི་ལྟར་ལྷགས་པའི་འཁོར་དེ་དག་གིས་ཀྱང་བཅོམ་ལྡན་འདས་ལ་ལེགས་སོ་ཞེས་གསོལ་ཏོ།_།</s>
  </p>
  <p id="397">
    <s id="397:1">རྒྱལ་པོ་གསལ་རྒྱལ་དང་གཞན་ཡང་མཐུ་ཆེན་པོ་མཐུ་ཆེ་བ་རྫུ་འཕྲུལ་ཆེན་པོ་མང་པོས་ལྷའི་ན་བཟའ་ལྔ་བརྒྱས་དེ་བཞིན་གཤེགས་པ་ལ་མངོན་པར་མཆོད་ནས་</s>
    <s id="397:2">$ལུས་འདར་བཞིན་དུ་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ</s>
  </p>
  <p id="398">
    <s id="398:1">དེ་བཞིན་གཤེགས་པ་ཐམས་ཅད་ཀྱི་སྤྱན་སྔར་སྡིག་པ་ཐམས་ཅད་ཉེས་པ་ལ་ཉེས་སོ་ཞེས་སོ་སོར་བཤགས་ཏེ་</s>
    <s id="398:2">$བསླབ་པ་ལ་ཡི་དམ་བཅའ་བར་བྱ་སྟེ།_</s>
  </p>
  <p id="399">
    <s id="399:1">ཇི་ལྟར་ལྷགས་པའི་འཁོར་དེ་དག་གིས་འདི་སྐད་དུ་སྨྲས་སོ།_།</s>
  </p>
  <p id="400">
    <s id="400:1">དེ་བཞིན་གཤེགས་པ་སྐྱེ་བ་ཐམས་ཅད་ལས་སླར་ལོག་པ།_སེམས་ཅན་ཐམས་ཅད་སྡུག་བསྔལ་ལས་སྒྲོལ་བ།_གྲོལ་བ་ཐམས་ཅད་ལ་ཕྱག་བགྱིའོ།_།</s>
  </p>
  <p id="401">
    <s id="401:1">ཕྱག་འཚལ་ལོ།_།</s>
  </p>
  <p id="402">
    <s id="402:1">བཅོམ་ལྡན་འདས་སླན་ཆད་བདག་ཅག་སྐྱེ་བའི་འཁོར་བར་སྡུག་བསྔལ་མྱོང་བར་སྤྲོ་བར་མི་བགྱིད་དོ།_།</s>
  </p>
  <p id="403">
    <s id="403:1">བཅོམ་ལྡན་འདས་བདག་ཅག་སྐྱེ་བ་དང་།_རྒ་བ་དང་།_ན་བ་དང་།_འཆི་བ་དང་།_མྱ་ངན་དང་།_སྨྲེ་སྔགས་འདོན་པ་དང་།_སྡུག་བསྔལ་བ་དང་།_ཡིད་མི་བདེ་བ་དང་།_འཁྲུག་པ་རྣམས་ལས་གྲོལ་བར་མཛད་དུ་གསོལ།_</s>
  </p>
  <p id="404">
    <s id="404:1">བཅོམ་ལྡན་འདས་ཀྱིས་བཀའ་སྩལ་པ།_</s>
    <s id="404:2">$རིགས་ཀྱི་བུ་དག་ནན་ཏན་སྙིང་པོར་བྱེད་པའི་དགེ་བའི་རྩ་བས་དཀོན་མཆོག་གསུམ་ལ་ལྷག་པའི་བསམ་པ་དང་ལྡན་པར་བྱོས་ཤིག_།</s>
    <s id="404:3">$འདུ་བྱེད་ཐམས་ཅད་མི་རྟག་ཅིང་སྒྱུ་མ་ལྟ་བུར་ཤེས་པར་བྱོས་ཤིག_།</s>
    <s id="404:4">$དམ་[157a]པའི་ཆོས་ཡོངས་སུ་གཟུང་བ་ལ་སྤྲོ་བར་བྱོས་ཤིག_།</s>
    <s id="404:5">$མཆོད་པ་དང་།_རྗེད་པ་དང་།_བཀུར་སྟི་མང་བར་བྱོས་ཤིག_།</s>
    <s id="404:6">$སེམས་ཅན་ཐམས་ཅད་ལ་མཆོག་ཏུ་སྙིང་རྗེ་བར་ཤེས་པར་བྱོས་ཤིག_།</s>
    <s id="404:7">$ཆོས་སྨྲ་བ་ལ་དེ་བཞིན་གཤེགས་པའི་འདུ་ཤེས་བསྐྱེད་པར་བྱོས་ཤིག_།</s>
    <s id="404:8">$དགེ་བའི་བཤེས་གཉེན་ལ་བླ་མར་འདུ་ཤེས་བསྐྱེད་པར་བྱོས་ཤིག_།</s>
    <s id="404:9">$ཆོས་ཀྱི་རྣམ་གྲངས་འདི་ཡིད་ལ་བྱ་བ་དང་།_སྒོམ་པ་དང་།_རྒྱས་པར་བྱོས་ཤིག_།</s>
    <s id="404:10">$རིགས་ཀྱི་བུ་སྡུག་བསྔལ་ཐམས་ཅད་དང་།_སྐྱེ་བ་ཐམས་ཅད་དང་།_རྒ་བ་དང་།_ན་བ་དང་།_འཆི་བ་དང་།_སྡུག་བསྔལ་བ་དང་།_ཡིད་མི་བདེ་བ་དང་།_འཁྲུག་པ་ཆེན་པོ་ལས་ཡོངས་སུ་གྲོལ་བར་འགྱུར།_</s>
  </p>
  <p id="405">
    <s id="405:1">འཁོར་བའི་ཞགས་པ་ལས་ཡོངས་སུ་གྲོལ་བར་འགྱུར་རོ།_།</s>
  </p>
  <p id="406">
    <s id="406:1">འཕགས་པའི་ལམ་ཡན་ལག་བརྒྱད་པའི་དགེ་བའི་རྩ་བ་ལ་བསྒྲུབ་པར་བྱོས་ཤིག_།</s>
    <s id="406:2">$བག་མེད་པའི་གནས་ལས་སླར་ལྡོག་པར་བྱོས་ཤིག_།</s>
    <s id="406:3">རིགས་ཀྱི་བུ་དེ་བཞིན་གཤེགས་པའི་བསླབ་པ་ཅིག་ཡུད་ཙམ་པ་བཟུང་བས་ཀྱང་སེམས་ཅན་རྣམས་སྡུག་བསྔལ་ཐམས་ཅད་ལས་ཡོངས་སུ་གྲོལ་ཞིང་བདེ་འགྲོར་འགྲོ་སྟེ་</s>
  </p>
  <p id="407">
    <s id="407:1">ངན་འགྲོར་མི་འགྲོ་བར་འགྱུར་ན</s>
  </p>
  <p id="408">
    <s id="408:1">གང་དག་དགོད་པ་དང་།_ཀུ་རེ་དང་།_དགའ་བ་དང་།_རྩེད་མོ་རྣམས་ཡིད་ཀྱིས་ཡོངས་སུ་སྤངས་ནས་</s>
  </p>
  <p id="409">
    <s id="409:1">དེ་བཞིན་གཤེགས་པ་ལ་མཆོག་ཏུ་མོས་པས་རིམ་གྲོ་བྱེད་ཅིང་ལྷག་པའི་བསམ་པས་བཞུགས་ཏེ</s>
  </p>
  <p id="410">
    <s id="410:1">འཕགས་པའི་ཉེ་བར་གནས་པ་ཡན་ལག་བརྒྱད་པ་ལ་ཉེ་བར་གནས་ནས་གསོ་སྦྱིན་ཡང་དག་པར་བླངས་ཏེ།_</s>
  </p>
  <p id="411">
    <s id="411:1">སྤྱོད་པ་དེ་དག་ངན་སོང་གསུམ་དུ་མི་སྐྱེ་ཞིང་།_བདེ་འགྲོར་འགྲོ་བར་འགྱུར་བ་དང་།_ལྷ་དང་མིའི་བདེ་བ་མྱོང་ནས་སྡུག་བསྔལ་མཐར་བྱས་ཏེ།_</s>
  </p>
  <p id="412">
    <s id="412:1">རིམ་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་བ་ལྟ་ཅི་སྨོས།_</s>
  </p>
  <p id="413">
    <s id="413:1">བུད་མེད་ཀྱི་ལུས་ཉོན་མོངས་པ་དང་ཉེ་བའི་ཉོན་མོངས་པས་ཉོན་མོངས་པར་གྱུར་པ་ལ་ལ་ཞིག་ཉིན་གཅིག་གམ་ཉི་མ་ཕྱེད་དམ།_ཡུད་ཙམ་ཡང་རུང་སྟེ།_</s>
  </p>
  <p id="414">
    <s id="414:1">*གསུམ་ལ་སྐྱབས་སུ་འགྲོ་བ་ཡང་དག་པར་ལེན་ཅིང་བསླབ་པ་འཛིན་པར་བྱེད་ན་</s>
  </p>
  <p id="415">
    <s id="415:1">དེ་དག་ཐམས་ཅད་བུད་མེད་ཀྱི་དངོས་པོ་དང་།_སྡུག་བསྔལ་དང་།_ཡིད་མི་བདེ་བ་དང་།_འཁྲུག་པ་ཐམས་[157b]ཅད་རྣམ་པར་བཟློག་སྟེ</s>
  </p>
  <p id="416">
    <s id="416:1">སྡུག་བསྔལ་མཐར་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་བདེ་འགྲོར་འགྲོ་བར་འགྱུར་རོ།_།</s>
  </p>
  <p id="417">
    <s id="417:1">རིགས་ཀྱི་བུ་དེ་ལྟར་ལུས་དང་།_ངག་དང་།_ཡིད་ཀྱི་ཡི་དམ་འཆའ་བ་དང་།_བསླབ་པ་འཛིན་པ་ཡང་དག་པར་ལེན་པར་བྱེད་པ་ནི་ཡོན་ཏན་དང་དགེ་བའི་རྩ་བ་མང་པོ་དང་ལྡན་པ་ཡིན་ན</s>
  </p>
  <p id="418">
    <s id="418:1">བྱིས་པ་དག་གིས་ནི་དེ་མི་ཤེས་སོ།_།</s>
  </p>
  <p id="419">
    <s id="419:1">དེ་ནས་དེའི་ཚེ་ན་བར་སྣང་ལས་སྒྲ་ཆེན་པོ་བྱུང་བར་གྱུར་པ་དང་།_འཁོར་དེ་དག་ཐམས་ཅད་ཀྱིས་ཨེ་མའོ་ཨེ་མའོ་ཞེས་དམ་པའི་སྒྲ་བྱུང་ནས་</s>
  </p>
  <p id="420">
    <s id="420:1">མེ་ཏོག་དང་།_དྲིའི་ཆར་ཆེན་པོ་རབ་ཏུ་ཕབ་བོ།_།</s>
    <s id="420:2">$སེམས་ཅན་འབུམ་ཚང་བ་རྣམས་སྡུག་བསྔལ་ཐམས་ཅད་ལས་གྲོལ་བར་གྱུར་ཏེ</s>
  </p>
  <p id="421">
    <s id="421:1">ཕྱིར་མི་ལྡོག་པའི་ས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་བཀོད་དོ།_།</s>
  </p>
  <p id="422">
    <s id="422:1">གཞན་ཡང་སེམས་ཅན་བྱེ་བ་རྣམས་སངས་རྒྱས་དང་།_ཆོས་དང་།_དགེ་འདུན་ལ་སྐྱབས་སུ་འགྲོ་བ་ཡིད་ལ་བྱས་ཤིང་སེམས་དང་པོ་བསྐྱེད་པར་གྱུར་ཏོ།_།</s>
  </p>
  <p id="423">
    <s id="423:1">དེ་བཞིན་གཤེགས་པ་དེ་དག་ཐམས་ཅད་ཀྱང་མི་སྣང་བར་གྱུར་ཏོ།_།</s>
  </p>
  <p id="424">
    <s id="424:1">དེ་ནས་ཕྱག་ན་རྡོ་རྗེ་ལ་སོགས་པ་རྡོ་རྗེ་འཛིན་པ་ཐམས་ཅད་དང་།_བརྒྱ་བྱིན་དང་།_ཚངས་པ་དང་།_འཇིག་རྟེན་སྐྱོང་བ་དང་།_རྒྱལ་པོ་ཆེན་པོ་བཞི་རྣམས་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།_།</s>
  </p>
  <p id="425">
    <s id="425:1">དེ་བཞིན་གཤེགས་པས་བདག་ཅག་དབུགས་ཕྱུང་སྟེ།_</s>
  </p>
  <p id="426">
    <s id="426:1">བདག་ཅག་གིས་ཆོས་ཀྱི་རྣམ་གྲངས་འདི་དང་།_དེ་བཞིན་གཤེགས་པ་དེ་དག་གི་མཚན་རྣམས་ཐོས་ཏེ།_</s>
  </p>
  <p id="427">
    <s id="427:1">བཅོམ་ལྡན་འདས་ལ་ཆོས་སྨྲ་བ་དང་།_འཆང་བ་དང་།_འདྲི་བ་དང་།_ཀློག་པ་དང་།_མཆོད་པ་དང་།_སྒྲོགས་པ་དེ་དག་གི་ཡུལ་ལམ།_གྲོང་ཁྱེར་རམ།_གཙུག་ལག་ཁང་རྣམས་བདག་ཅག་གི་ལུས་དང་སྲོག་དང་ཡང་བསྔོས་ཏེ</s>
  </p>
  <p id="428">
    <s id="428:1">བསྲུང་བར་བགྱི།_</s>
  </p>
  <p id="429">
    <s id="429:1">ཡོངས་སུ་བསྐྱབ་པར་བགྱི།_</s>
  </p>
  <p id="430">
    <s id="430:1">དོན་ཐམས་ཅད་གྲུབ་པར་བགྱི།_</s>
  </p>
  <p id="431">
    <s id="431:1">ནོར་དང་འབྲུ་རྣམས་ལེགས་པར་བསྒྲུབ་པར་བགྱི།_</s>
  </p>
  <p id="432">
    <s id="432:1">ཐམས་ཅད་དུ་མཆོད་པར་འགྱུར་བར་བགྱི།_</s>
  </p>
  <p id="433">
    <s id="433:1">ནད་ཐམས་ཅད་ལས་ཡོངས་སུ་ཐར་བར་བགྱི།_</s>
  </p>
  <p id="434">
    <s id="434:1">དྲན་པ་དང་།_སྟོབས་དང་།_སྤྲོ་བ་སྩལ་བར་བགྱིའོ།_།</s>
  </p>
  <p id="435">
    <s id="435:1">དེ་ནས་བཅོམ་ལྡན་འདས་[158a]ཀྱིས་དེ་དག་ལ་ལེགས་སོ་ལེགས་སོ་ཞེས་བྱ་བ་བྱིན་ནས་འདི་སྐད་ཅེས་བཀའ་སྩལ་ཏོ།_།</s>
  </p>
  <p id="436">
    <s id="436:1">ཅི་ནས་ཀྱང་དེ་བཞིན་གཤེགས་པའི་དམ་ཚིག་གི་ཆོས་ཀྱི་རྣམ་གྲངས་འདི་མྱུར་དུ་ནུབ་པར་མི་འགྱུར་བ་དེ་ལྟར་ཁྱེད་ཀྱིས་བྱོས་ཤིག_།</s>
    <s id="436:2">$བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང་།_འཕགས་པ་སྤྱན་རས་གཟིགས་དབང་ཕྱུག་དང་།_ལག་ན་རྡོ་རྗེ་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ཐམས་ཅད་དང་ཉན་ཐོས་ཆེན་པོ་རྣམས་དང་།_ཐམས་ཅད་དང་ལྡན་པའི་འཁོར་དེ་དག་ཐམས་ཅད་དང་།_ལྷ་དང་།_མི་དང་།_ལྷ་མ་ཡིན་དང་།_དྲི་ཟར་བཅས་པའི་འཇིག་རྟེན་ཡི་རངས་ཏེ།_</s>
  </p>
  <p id="437">
    <s id="437:1">བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ།།_།།</s>
  </p>
  <p id="438">
    <s id="438:1">འཕགས་པ་སངས་རྒྱས་ཀྱི་སྟོབས་སྐྱེད་པའི་ཆོ་འཕྲུལ་རྣམ་པར་འཕྲུལ་བ་བསྟན་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།།</s>
  </p>
</text>
